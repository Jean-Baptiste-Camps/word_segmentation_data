
PATROLOGIAE TOMUS CuII.

B. RABANI MAURI

TOMUS PRIMUS.


EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Uccurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CuII.


B. RABANI MAURI



TOMUS PRIMUS.


EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1851


uolume title page
SAECULUM IX.

B. RABANI MAURI

FULDENSIS ABBATIS ET MOGUNTINI ARCHIEPISCOPI

OPERA OMNIA

IUXTA EDITIONEM GEORGII COLuENERII ANNO 1617 COLONIAE AGRIPPINAE DATAM, MENDIS QUIBUS SCATEBAT INNUMERIS CURA QUA PAR ERAT EXPURGATAM, NOuISSIME AD PRELUM REuOCATA ET NOuO ORDINE, CHRONOLOGICO SCILICET, DIGESTA; uARIIS PRAETEREA MONUMENTIS QUAE SUPPEDITARUNT MABILLONII, MARTENII ET DACHERII COLLECTIONES MEMORATISSIMAE, AUCTA ET ILLUSTRATA. ACCURANTE I. -P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 6 uOLUMINA 42 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE 1851


ELENCHUS AUCTORUM ET OPERUM QUI IN HOC TOMO CuII CONTINENTUR.


RABANUS MAURUS, FULDENSIS ABBAS ET MOGUNTINUS ARCHIEPISCOPUS.
De Laudibus sancte crucis libri duo. 	Col. 133
De clericorum Institutione libri tres. 	293
Liber de Oblatione puerorum. 	419
Commentariorum in Genesim libri quatuor. 	439
Liber de Computo. 	669
Commentariorum in Mattheum libri octo. 	727





Main uolume text




[B. RABANI MAURI OPERA OMNIA.]



AD OPERA B. RABANI MAURI PROLEGOMENA.





B. RABANI MAURI ELOGIUM HISTORICUM AUCTORE MABILLONIO.



CAPUT PRIMUM.

Rabani nomina, patria, parentes, natiuitatis tempus.

1. RABANUS, patrio nomine sic dictus, aliud nomen MAURUS accepit ab Alcuino preceptore suo, uti ipse in prefatione commentariis Regum prefixa testis est, ubi ait se in iis locis que per se exponit, ad marginem »prenotasse M litteram, Mauri nomen exprimentem: quod magister, inquit, meus beate memorie Albinus mihi indidit.« Nimirum isto euo mos inualuerat apud litteratos uiros in his partibus degentes, ut preter gentilitium nomen, quod plerumque sono duriusculum erat, aliud a Latinis aut Grecis, rarius ab Hebreis asciscerent, politioris sermonis lenitatem affectantes. Hinc sancto Frichorio Hadrianus; Biscopo cognomen, id est alterum nomen  Benedictus; Willibrordo Clemens; Winfrido Bonifacius; Arnoni Saltzburgensi episcopo Aquila; Alcuino Albinus Flaccus; Carolo Magno Dauid; Angilberto Homerus; Riculfo Dameta; Adalhardo Antonius; Wale Arsenius, et Hieremias; Ratberto Paschasius; Warino Corbeie Noue abbati Placidius; aliis alia uocabula supposita sunt. Hariulfi chronographi Centulensis de sancto Frichorio agentis notanda sunt uerba in lib. I, cap. 6: »Alterius nomen, eo quod rictu lingue barbare ineptum uisum est, a prioribus mutatum uocatur, et scribitur Hadrianus.« Adeo uero lenitatem hanc sectabantur illius temporis homines, ut eiusmodi popularia nomina, quasi barbara, pronuntiare fere non auderent, nisi petita uenia lectorum. Huc spectat Seruatus  Lupus in prefatione ad librum de uita sancti Wigberti abbatis: »Id autem a periti beneuolentia lectoris obtinuerim, ut sicubi Latini sermonis lenitas hominum locorumue Germanice lingue uernaculis asperatur, modice ferat, ac meminerit non carmen me scribere, ubi petica licentia nonnunquam nomina mutilantur, atque ad sonoritatem Romani diriguntur eloquii, uel penitus immutantur, sed historiam que se obscurari colorum obliquitatibus renuit.« Hec igitur causa est ob quam Alcuinus Rabano cognomentum seu alterum nomen imposuit Mauro, quo nomine eum salutare solet in epistolis  et pematiis ad illum scriptis. Qui sic duplici nomine affecti erant, alterutrum duntaxat seorsim usurpabant, raro utrumque simul; idque aliis etiam obseruare mos erat; tametsi in epistola Humberti Wirtziburgensis episcopi ad Rabanum, Commentariis in Iudicum et Ruth libros premissam lego hanc inscriptionem: Illustri uiro meritoque insigni ac prestantissimo Patri H Rabano Mauro Humbertus, que nominum coniunctio itidem in Lotharii imperatoris epistola expositioni Ezechielis preposita inuenitur. Denique agnomen suum HRabanus uocat in prefatione ad Matthei Euangelium. Ioannes Trithemius Rabanum passim cognominat Magnentium a Magnentiana familia, ex qua eum processisse credidit. Ex uetustis scriptoribus nullus   hoc cognomen Rabano tribuit ante Ademarum Ecolismensem monachum in Chronico ab annis sexcentis exarato, et Sigebertum ei supparem in lib. de Scriptoribus ecclesiasticis, cap. 89, ubi Rabanus, alio nomine Maurus siue Magnentius appellatur. HRabanus, qui aliis Rabanus et Rhabanus ita nomen suum pingere amat cum aspirata preuia, ut HLudouicus, HLotharius, pro more illius etatis.

2. Rabano patriam alii, aliam pro studio quisque suo adfingunt, hi Angliam, Scotiam isti. Non uacat refellere istas nugas. Francum eum fuisse, id est in Francia orientali ortum, constat, non quidem Fulde, sed Magontie. Audi Rabanum ipsum in Alcuini persona libros de Cruce suos offerentem pape,  et sic de se loquentem:

Ipse quidem Francus genere est, atque incola silue
   Bochonie, etc.
Fulde quippe, quod oppidum in Bochonia situm est, monachus erat: non tamen eo loci natus, sed in urbe Magontia, ut ipse canit in epitaphio suo:

Urbe quidem hac genitus sum, ac sacro fonte renatus:
   In Fulda post hec dogma sacrum didici.
Nec audiendi sunt qui interpunctionem post uocabulum in Fulda locant. Rabanus enim sepulturam suam designauerat Magontie in monasterio Sancti Albani, ac proinde uerba illa, Urbe quidem hac genitus  sum, de Magontia explicare oportet, et quidem sic explicauit uetus quidam Anonymus, cuius sententiam referemus infra num. 39.

3. Rabano parentes, »Ruthardum Magnentiana familia satum, uirum diuitem et potentem, qui multo tempore sub Francorum principibus strenue militauerit; et Aldegundem honestissime conuersationis mulierem,« tribuit Ioannes Trithemius. Sed qui lapsus est in loco natiuitatis eius designando, uereor ut ei tute credatur de nominibus et dignitate parentum, quorum nulla mentio apud antiquos. uerumtamen certum est Rabanum illustri genere ortum fuisse, ut qui fratrem habuit Tutinum, uirum cum primis nobilem, testante Rabano in eius epitaphio; et nepotem Gundramnum Leuitam, celle Sancti  Soli prepositum, et Ludouici Germanie regis capellanum. Tutini epitaphium eiusmodi est:

Hic iacet insignis uir nomine Tutin humatus,
   Complens communem sorte uocante diem.
Alta clarorum qui natus stirpe parentum,
   More omni proceres equiparauit auos.
Ingenio, probitate, fide, uerbique decore,
   Inter regales uixit honore uiros.
Quem iuuenem mediis cecidisse uiriliter armis,
   Effecit domini gratia magna sui.
Frater pontificis fuit ille celerrimus armis
   Qui huc germani detulit ossa sui.
Flecte genu palmasque leua, bone lector, et orans
   Dic, precor, ambobus propitiare Deus.
Nam ut id de Rabano pontifice, non de alio interpreter, facit, quod pontificem non nominat, et quod pro ambobus germanis postulat preces. Quod si cui non satis exploratum uideatur, saltem concedat necesse  est Gundramnum, uirum palatinum, Rabani fuisse nepotem. Huius rei certum habemus auctorem, non solum Ermanricum eius equalem in libro de gestis sancti Soli, sed etiam Gundramnum ipsum, qui ut Ermanricum ad scribendam Soli uitam adduceret, domini abbatis, patrui, inquit, mei, licentiam defert. Quis iste abbas fuerit, declarat Ermanricus in dicte uite cap. 6, nimirum Fuldensis monasterii: »ubi Deo prouidente modo sanctissimus ac in omni arte peritissimus dominus abba Rabanus perspicaciter fulget. Gundramnum diaconum carissimum suum cellule Sancti Soli edituum ac regis capellanum« Ermanricus ita loquentem inducit cap. 10: »Ego namque, frater carissime, imperante domino meo rege, ex obedientia patrui  ac domini mei karissimi et fratrum eius qui cum eo cenobialiter uiuunt, hic sum, ut cernis, in arctissimum et sterilem locum deputatus minister.« Id de nullo alio intelligi potest quam de Rabano abbate Fuldensis monasterii, a quo pendebat cella Sancti Soli. Pergit dicere Gundramnus: »Ad hec et hoc mentem sepiuscule mouet, quid in me boni dominus rex potuisset nancisci, quod seruitium meum dignatus est appetere, uel cur uoluisset me a quietissima cenobii uita, quamuis hactenus non ligatum, in ea educere, et in hec asperrima montium iuga statuere.« Nimirum prope cellam Sancti Soli uilla seu domus regia erat, ut patet ex consequentibus Gundramni uerbis, cui uille prefectus erat  Gundramnus, qui et ingemiscit se ui de monasterio fuisse ablatum, »et in palatinorum numero nuncupatum.« Alius porro mihi uidetur Gundramnus iste a Gundramno, cuius, uti et Otdrudis eius uxoris, epitaphium texuit Rabanus, cum primus Leuita fuerit, alter coniugatus. Hec de Rabani parentibus, quos claros fuisse ex iam dictis manifestum est.

4. Natalitium eius diem et annum asseuerantius definit Trithemius »quarto nonas Februarii, anno septingentesimo octogesimo octauo.« Diem nescio unde acceperit, annum propter prope attigit. Rabanus ad diaconatus gradum promotus est anno Christi octingentesimo primo, ut inferius ostendam. Si Ecclesie ueteres leges ac regulas hac in re seruauit, tunc natus erat annos minimum uiginti quinque.  Hanc enim etatem exigunt prisci canones, nisi dispensatio accessisset. Ergo in lucem editus est Rabanus anno fere 776. Certe libros duos de laudibus sancte crucis scribere aggressus est ante annum 810, ubi sex lustra, id est triginta annos, impleuit.



CAPUT II.

Monastica professio et diaconatus, studia sub Alcuino, condiscipuli.

5. »Fulde monachus a puero fuit,« teste Anonymo inferius adducendo, id quod etiam satis indicat in suo ipsius epitaphio, ubi consequenter post acceptum baptismum se Fulde dogma sacrum, id est uite Christiane et monastice leges didicisse affirmat. In peruetustis Annalibus Fuldensibus, qui in anno 4 imperii Ludouici Pii desinunt, apud Lambecium in  tomo Il Cesaree Bibliothece, Raban diaconus factus memoratur anno 33 regni Caroli Magni, id est anno Christi 801.

6. Adolescentem iam, et litteris utcunque imbutum Ratgarius Fuldensis abbas ab anno 811 in annos sexdecim, »Rabanum una cum Hattone Turonis direxit ad Albinum magistrum gratia liberales discendi artes,« ut ex peruetusto codice Fuldensi refert Browerus in notis ad Rabani pema 13. Ratgario id acceptum referre uidetur ipse Rabanus in dicto pemate, in quo aliqui uersus hoc loco ueniunt obseruandi.

Iam mihi concessit bonitas tua discere libros:
   Sed me paupertas suffocat ingenii.
Me quia quecunque docuerunt ore magistri,
   Ne uaga mens perdat, cuncta dedi foliis.
 Hinc Albinum seu Alcuinum preceptorem suum in carmine libris de sancta Cruce prefixo inducit, pro se ita sancto Martino supplicantem:

Sancte Dei presul, meritis in secula uiuens,
   Causam quam ferimus, suscipe mente pia.
Nempe ego cum fueram custos humilisque minister
   Istius ecclesie, dogmata sacra legens:
Hunc puerum docui diuini famine uerbi
   Ethice monitis et sophie studiis.
Ipse quidem Francus genere est, atque incola silue
   Boconie, hic missus discere uerba Dei.
Abbas namque suus, Fuldensis rector ouilis,
   Illum huc direxit ad tua tecta, Pater:
Quo mecum legeret metri scholasticus artem,
   Scripturam et sacram rite pararet ouans.
His uersibus deceptus est Trithemius et alii, ut dicerent, Rabanum Alcuino preceptore litteris operam  dedisse Rome; rati hoc carmen, quod sancto Martino Turonensi antistiti dirigitur, intelligendum esse de pontifice Romano, deque Romana Ecclesia, in qua litteras professus sit Alcuinus.

7. Studiorum socios in Turonensi academia Rabanus habuit Hattonem ex dictis, eius postea in abbatiali dignitate successorem; et Hemmonem seu Haimonem, dein episcopum Halberstatensem; id enim colligitur ex prefatione operis de Uniuerso Hemmoni dicati in hec uerba: »Memor sum boni studii tui, sancte Pater, quod habuisti in puerili atque iuuenili etate in litterarum exercitio et sacrarum litterarum meditatione, quando mecum legebas non solum diuinos libros et sanctorum Patrum super eos expositiones, sed etiam huius mundi sapientium  de rerum naturis solertes inquisitiones, quas in liberalium artium descriptione et ceterarum rerum inuestigatione composuerunt.« Sodalem etiam habuit Samuelem, ut patebit ex num. 10. De aliis eius sociis hariolari non lubet.



CAPUT III.

Fuldensis schole regimen, celebritas, alii preceptores, Rabani discipuli, et successor in docendo.

8. Turonis reuersus, Fuldensibus prefectus est scholis Ratgario abbate, qui parum equus in litteras ac litteratos fuit. Istam prouinciam in se suscepit Rabanus, uiuente etiam tunc Alcuino, qui in epistola 55, benedicto sancti Benedicti puero Mauro, id est Rabano, inscripta, eum ualere feliciter cum pueris suis iubet. Itaque si Rabanus a Ratgario abbate,  quem anno 802 Fulde regimen iniisse constat, ad Alcuini scholam missus est; si etiam Alcuinus anno 804, mense Maio, uiuere desiit, Rabanus exiguo tempore Turonis Alcuinum preceptorem auscultauit.

9. Rabano litteras profitente, magna fuit celebritas Fuldensis academie, que omnium disciplinarum libris tum abundauit, et preclaros orbi Christiano doctores peperit. Quam ampla fuerit bibliothece Fuldensis supellex, docet nos Rabanus in carmine 16, ad Gerhohum presbyterum, cui commissa erat, quem idcirco clauipotentem fratrem appellat:

Dicere quid possum de magna laude librorum,
   Quos sub claue tenes, frater amate, tua?
Quidquid ab arce Deus celi direxit in orbem
   Scripture sancte per pia uerba uiris;
Illic inuenies, quidquid sapientia mundi
   Protulit in mundum temporibus uariis.

 10. Non solus tamen in istis scholis docebat Rabanus, tametsi precipuus magister erat. Adiutorem sodalemque habuit Samuelem, postea Wormatiensem episcopum, quem etiam sub alcuino preceptore condiscipulum habuerat. Utrumque constat ex carmine 21:

Quondam namque meum gaudebam te esse sodalem
   Inter lectores, frater amate, mihi.
Nunc quoque te gratulor retinere iura magistri
   Crescere uirtute, patris habere locum.
Quibus uersibus significat Samuelem secum aliquando gessisse magistri seu lectoris officium, quod episcopus creatus retinebat. Addit post duos uersus, eidem etiam communem preceptorem fuisse Albinum.

 Quod quondam docuit Albinus rite magister,
   Hoc pectus teneat, hoc opus omne probet.
Cum Fuldensibus scholis preesset Rabanus, Gildas Hibernus ipsius rogatu librum de Computo capitulis 99 edidit, eidemque nuncupauit. Nuncupatoriam epistolam ex Cottoniana bibliotheca uulgauit inter Hibernicas Usserius. Ea in epistola operis argumentum Gildas explicat, gratias agens Deo, »qui tibi, inquit, eius amorem inspirauit, teque reddit suo fulgore decoratum, et proximis tuis profectuosum.«

11. Discipulos habuit permultos, in his Walafridum Strabum, Seruatum Lupum, Rudolfum, sequentis uite scriptorem, et Otfridum, de quibus pauca hic adnotanda. Walafridus Strabus, qui postea fuit Augie abbas, se ipse inter Rabani discipulos adnumerat  in carmine scripto ad HRabanum magistrum suum. Lupus in epistola 1 scribit se ab Aldrico metropolitano suo directum fuisse »ad uenerabilem HRabanum, uti ab eo ingressum caperet diuinarum Scripturarum.« Eidem reuerentissimo Patri eximioque preceptori suo inscribit epistolam 40, qui uicissim Lupo post eius ab se discessum dedicauit Collectarium in Epistolas Pauli. Rudolfus Rabanum itidem preceptorem ac magistrum suum uocat in sequent. uita. Otfridus uero presbyter et monachus Wissenburgensis apud Spiram Nemetum, in epistola Liudberto Maguntino archiepiscopo scripta pro translatione ab se facta euangeliorum in linguam Theotiscam, »Hunc igitur librum, inquit, uestre sagaci prudentie probandum curaui transmittere: et quia  a Rabano uenerande memorie, digno uestre sedis quondam presule, educata mea paruitas est, presulatus uestri dignitati sapientieque commendare curaui.«

12. Abbas factus uir sanctus curam docendi liberales artes aliis commisit, reseruato sibi officio interpretandi Scripturas sacras; nam ad eum iam abbatem missus est Lupus, uti ab eo preludia istius discipline disceret ex dictis. Eo abbate humaniores litteras scholaribus tradidit Candidus monachus, cuius hec uerba sunt initio libelli quem de uita Eigilis abbatis composuit: »De cetero quoque notum facio tue caritati quod anno preterito domnus abbas HRabanus, cum illi querebar quia non haberem quemquam mecum consociorum cum quo in diuina lectione  disputando et legendo proficere potuissem, tale mihi responsum referebat: Exerce, inquit, temetipsum legendo, et aliquid utilitatis adde dictando. Nam dum ego ibidem, ubi nunc ipse moraris, commanerem, librum prosa et uersibus in laudem sancte crucis diuina gratia inspirante incepi.« Atqui istud opus aggressus est Rabanus, dum humaniores disciplinas doceret in schola monasterii, in qua proinde Candidus tum, cum Eigilis uitam scribebat, preceptoris obtinebat officium.



CAPUT Iu.

Sacerdotium, uexatio, iter Ierosolymitanum.

13. Ordinis sacerdotalis gradum suscepit ab Haistulfo archiepiscopo Moguntino, quod ipse testatur  in epistola ad eumdem Haistulfum initio librorum de Institutione clericorum, in hec uerba: »Tuo enim magisterio super me libens subdam, a quo recordor me accepisse dignitatem ecclesiasticam,« id est sacerdotalem ordinationem. Scribebat hanc epistolam Rabanus anno 819, signato in uersibus Haistulfo inscriptis in limine istorum librorum, quo anno facta est Fuldensis basilice dedicatio, cui Rabanus interfuit iam presbyter, teste Candido in uita sancti Eigilis. Atqui Haistulfus sedem Mogontiacensem anno 815 iniisse dicitur apud Serarium, ac proinde eodem fere anno ordinatus ab eo est Rabanus. Certe uerbum recordor, quo usus est in precitata epistola, anno 819  Haistulfo directa, satis innuit iam aliquantum effluxisse temporis a  sua ordinatione. Postea quam hec obseruaueram, incidit in manus meas tomus secundus Bibliothece Lambeciane, in quo ueterrimi habentur Fuldenses Annales iam laudati, ubi de Rabani sacerdotio hec lego: Anno 1 Ludouici Pii HRaban ordinatur ad presbyterum X Kal. Ianuarii ab Heistolfo archiepiscopo Mogontiacensi. Ergo anno 814 desinente, quo proinde anno Heistulfus ecclesie Mogontiacensi iam presidebat.

14. Inter ea motus et simultates excitantur in monasterio Fuldensi: dira pestis, qua non semel afflicta est illa congregatio, primum quidem Sturmio abbate, tum etiam  regente Baugulfo, qui ob id regimine cessisse uidetur: dein sub Ratgario, qui iussu Ludouici Augusti abiectus est; ac demum itidem  sub Rabano, quem monachorum suorum factio abbatie nuntium remittere cegit. Sturmius, iubente Pippino, in exsilium missus est »ad magnum cenobium, quod dicitur Unnedica, ut in ipsius uita legitur. Browerus, primus uite editor, suspectam habuit uocem Unnedica, ubi u. C. Hadrianus ualesius legendum putat Gemedico, Iumiége, quod Gemedicum, Gemeticum, et Gimeticum uocant, situm in pago Rothomagensi ad Sequanam. Certe procliuis est mutatio littere G in u apud Teutones et Francos: adeo ut pro Gimedico scriptum sit in Sturmii Actis uimedico, cuius loco Browerus legerit Unnedico. Itaque Sturmii exsilii locum esse Gemeticum indubitanter existimem. Et quidem iniqua fuit in Sturmium et Rabanum commotio monachorum; in Ratgarium uero  iusta, moderata et necessaria. Ratgarius quippe ubi primum iniit pastoralem curam, mox totum fere monasterii discipline Fuldensis statum peruertit, aliorum monasteriorum, nedum sui, mores reprehendens, »quasi regulariter non uiuerent.« Monachos suos rebus necessariis spoliatos ad laborem manuum assiduum adigebat, abrogatis solitis precibus, frequenti missarum celebratione, et festis diebus non paucis. Hinc querele apud Carolum Magnum deposite a monachis, quorum supplicem hac de re libellum retuli post uitam sancti Eigilis abbatis Fuldensis [a 1Kb] . Caroli iussu repressa Ratgarii seueritas, eo mortuo rursus feruere, ad laborem plus quam  seruilem suos adigere, eisque libros et studiorum usus interdicere. Hi precibus primum apud ipsum rem agunt, ad genua procumbentes supplicant ut mitius cum eis agatur. Rabanus ipse, cui librorum parua supellex adempta fuerat, durum et ferocem abbatis animum delinire tentat his uersibus.

Te, Pater alme, uirum, monachorum atque optime pastor,
   Inuoco propitium ipse tuus famulus:
Ut tua nunc pietas miserum me exaudiat alma,
   Ad te clamantem, rector ubique pius.
Iam mihi concessit bonitas tua discere libros:
   Sed me paupertas suffocat ingenii.
Me quia quecunque docuerunt ore magistri,
   Ne uaga mens perdat, cuncta dedi foliis.
Hinc quoque nunc constant glosse, paruique libelli,
   Quos precor indigno reddere precipias.
Serui quidquid habent, dominorum iure tenetur.
   Sic ego que scripsi, omnia iure tenes.
Nec mihi ceu propria petulans hec uindico scripta:
    Defero sed uestro omnia iudicio.
Seu mihi hec tribuas, seu non; tamen Omnipotentis
   Diuinitas semper det tibi cuncta bona:
Certamenque bonum cursu consummet honesto,
   Cum Christo ut maneas semper in arce poli.
Mouisset ferreum pectus tam iusta tamque modesta oratio: at saxo cantum est. Hinc malum ingens, secessio et exsilia monachorum, et solitudo in solitudine ipsa. Lugubrem hunc Fulde statum pathetics describit Rabanus in carmine 30, ad quemdam Fuldensem monachum exsultantem; quod non ab re erit huc referre, ut pastores demum intelligant, quantum malum pariat immoderata seueritas.

   Currens charta procul nuntia porta
Dilecto grauia munera Fratri,
Que infausta tulerat temporis hora.
   Quem dudum eripuit sorte nefanda
 Sons, fraus atque dolor, et labor ingens
Longas compulerat querere terras.
   Pars ablata fuit, parsque remansit:
Cum diuisus homo  unus
Est uoto atque anima corpore bino.
   Postquam tu unanimis, frater, abisti,
Ast mox per uarios torsus ubique
Sum casus, odiis lesus et atris.
   Sed nunc . . . doleo pectore tristi
Multum posse malum, heu! generale,
Quam soli mihimet condere damnum.
   Ex quo seditio noxia dudum
Inter nos orta est, nemo ualebat
Lenire hanc precibus, nec dare finem.
   Crescens sed nimium tempore multo,
Aucta est perque dies sorte maligna,
uastauit populum Patris ob iram.
   Durescit qui animo et cedere nescit,
Trux deturbat oues, cede cruentat:
Nullius miseret, seuit in omnes.
   His commota malis turba reliquit
Antiquum stabulum: fit peregrina.
 Lesis una salus pergere longa [L. longe] est.
   uenit summa dies, tempus amarum,
Quando extrema pati turba coacta est,
Et conuicta malis linquere sedes.
   Cuncti conueniunt undique fratres,
Queis mens una fuit, parque uoluntas,
Immitem ut precibus flectere certent.
   Duratus qui animo spreuerat [pro spreuit] omnes,
Irritans populum [monachos] pellit ab ede,
Desperare dedit Patris amorem.
   Diuerso inter ea menia luctu
Miscentur: resonant cymbala cumque,
Et signum ecclesie conuocat omnes.
   Accurrunt tumulo martyris almi,
Flet mista senibus plebs iuniorum,
Ex imo gemitus pectore ducunt,
Expanduntque manus cum prece fusa.
Sic desinit mutilus codex, ex quo satis huius tragedie  finem discimus. Delata res est ad Ludouicum Augustum, qui monachis Fuldensibus facultatem dedit eligendi alium abbatem. Mox, abiecto Ratgario, electus est anno 817 Eigil abbas, ut in eius uita dictum est. Eo abbate rediit optata serenitas, collecti denuo in unum monachi regularem disciplinam et studiorum usum reuocarunt Rabano maxime preceptore.

15. Per eam Ratgarii tempestatem accidisse arbitror ut Rabanus loco cedere compulsus abierit in loca sancta: cuius peregrinationis hactenus ignorate meminit ipse in mss. commentariis libri Iosue, cap. 11, uersu 8, ubi de Sidone agit. »Ego quidem, inquit, cum in locis Sidonis aliquoties demoratus sim, nunquam comperi duas esse Sidonas, unam magnam et aliam paruam, quantum ad terrenum  pertinet locum.« Neque enim iter istud reuocari potest ad tempus intermissi regiminis abbatialis; siquidem hos commentarios nuncupauit Fridurico Traiecti ad Rhenum episcopo, qui anno 834 cesus est, ante annos octo quam Rabanus regimen abdicaret.



CAPUT u.

Abbatis munus, res geste, regiminis abdicatio.

16. Eigili abbati ita, ut dixi, instituto, ac post quinquennium mortuo, successit Rabanus anno 822, mense Augusto uel Septembri, ut colligo ex duabus chartis a Pistorio editis, quarum una Eigile abbate data est uI Nonas Augusti, pag. 528, alia HRabano, mense Octobri, X Kalendas Nouembris, pag. 533; utraque Ludouici imperatoris anno nono.

 17. Preclaras res a tanto abbate gestas explicare omnes difficile est. Ab eo siquidem sarta tecta uiguit monastica disciplina; aucta preter modum cenobii existimatio et fama, uti et monachorum religio; plurimum temporalis commodi adiectum; litterarum studia mirifice exculta; regum et imperatorum, quibus gratissimus et acceptissimus semper fuit, conciliata beneuolentia; et  basilicis, sacris aris, ac sanctorum reliquiis cultus amplificatus. Audiendus hoc loco Trithemius: »Sub eius regimine monasterium Fuldense rebus atque personis creuit quotidie, et fama sanctitatis monachorum eius per totum se regnum Francorum diffudit, precipue tamen abbatis HRabani opinio doctrine et sanctimonie in ore fuit omnium celebris  et gloriosa, non solum apud Germanie Francos, sed apud Gallicanos quoque et Italos: cuius uiri fama reges et principes, episcopos et doctores quoslibet, etiam longius distantes, in eius uenerationem permouit. Ex omni regno Francorum, quod tunc erat unum, Germanis et Gallis, ad audiendum illum certatim confluebant uiri multarum facultatum periti; et se fore beatos existimabant, qui ad eius fuissent familiaritatem admissi. Multi quoque principes, nobiles et ciues HRabani magisterio filios suos commiserunt imbuendos, uariis atque magnificis preceptorem donis et muneribus honorantes: quos ille tanta sedulitate docuit, qua maior excogitari uix potuisset.«

 18. Quid in sanctorum reliquias et loca sacra prestitum ab eo sit, abunde nos docet Rudolfus , nisi quod omittit iacta per eum fuisse fundamenta Hersfeldensis ecclesie, teste Lamberto huius loci monacho, cuius hec uerba. »Anno 831 Brun et Raban abbates fundamentum ecclesie Sancti Wigberti foderunt uI Idus Iulii, feria secunda,« quam Rabanus post Bruni mortem absoluit, et anno 850 dedicauit: cuius rei memoriam uersibus testatam reliquit.

19. Fuerunt eo tempore, Meginfrido apud Trithemium testante, in cenobio Fuldensi monachi centum quinquaginta, quos ille non minus uirtutibus quam litterarum studiis informabat. Famam eius doctrine probat factum Lupi, qui iam uir, magnis rebus occupatus,  excultusque litteris, Rabani tamen discipline erudiendum se submisit paulo ante concessam sibi Ferrariensis monasterii administrationem, ut patet ex ipsius epistola 5. Idem iam abbas preceptori gratias agit epistola 40. Quid rei egerit in Fuldensi academia sub Rabano, declarat ipse in epistola sequenti ad Immonem episcopum Nouiomagensem: »Cur autem uobis significari petieritis quos libros in Germania scripserim uel legerim, demiratus sum, nec satis causam comprehendere potui, nisi forte mei experimentum argute capere uoluistis propositis duabus rebus: quarum altera, si cessissem, uideri poterat ostentationis; altera imprudentie puerilis. Itaque simpliciter uobis aperio principem operam me illic destinasse lectioni; et ad obliuionis  remedium et eruditionis augmentum libros pauculos parauisse: nec Germanice lingue captum amore, ut ineptissime quidam iactauerunt, sarcinam subiisse tanti tamque diuturni laboris.«

20. Inter ea, Ludouici Augusti filiis in patrem conspirantibus, tam prudenter et religiose se gessit Rabanus, ut et patris et filiorum beneuolentiam sibi retinuerit, fueritque apud eos sequester concordie et pacis, edito libro de Reuerentia filiorum erga patres, et subditorum erga reges, in cuius fine Ludouicum imperatorem ad indulgendum filio et aliis hortatur.

21. Quid rei familiaris cenobio Fuldensi per eum accesserit, testes sunt littere donationum a Pistorio et Browero edite. Obseruatione digna est Eginhardi epistola 16, reuerentissimo Christi famulo HRabano  uenerabili abbati inscripta, qua Gundhartum quemdam eius hominem a militari illius anni expeditione excusatum haberi rogat. Fuldense quippe cenobium erat ex illorum numero qui regi dona et militiam  debebant. Ad hec egregium a Gregorio papa quarto diploma obtinuisse dicitur, quo pontifex sex priuilegia Fuldensibus concedit. 1. Confirmat monasterii patrimonium. 2. Assignat Rabano eiusque successoribus domicilium Rome, puta monasterium Sancti Andree, dictum Exauilum, iuxta ecclesiam Sancte Marie ad Presepe. 3. uetat cuiusuis ordinis antistitibus ne sacrificent in Fuldensis basilice ara primaria. 4. Concedit predicandi facultatem, predriam et primatum sedendi in publicis  consessibus, ante omnes Gallie et Germanie abbates. 5. Usum dalmatice, caligarum et sandaliorum. 6. Ut Fuldensis antistes nonnisi ab apostolica sede benedicatur aut confirmetur. Idibus Maii per manus Benedicti notarii et scriniarii, indict. 14, id est anno 836; quod diploma Gretserus ex uiennensi bibliotheca publicauit, teste Browero in relectionibus ad Antiquitates Fuldenses: quod diploma, inquit, si genuinum est, magna Rabano ornamenta conciliat.

22. His addit Trithemius, Rabanum in pauperes, non sine suorum obloquio, liberalem fuisse; et in refrigerium defunctorum eleemosynas dare solitum: quas cum Adelhardus monachus, homo Francus, nimis quam auarus domestice rei dispensator, aliquando  fraudasset, egregie castigatum celitus fuisse anno 837. Id cum legi, uenit in mentem illius Adalhardi inclusi, cuius epitaphium exstat in pematiis Rabani. Quod uero subdit Trithemius, eum data lege remouisse feminas ab ingressu Fuldensis ecclesie, id ab initio cautum eo in loco, ex quo a monachis habitari ceptus est, auctor est Rudolfus in libro de uita sancte Liobe abbatisse. Quiddam nichilo minus notandum est in his Trithemii uerbis: »Fecit et aliam ualde necessariam constitutionem beatus abbas Rabanus, que  usque in presentem diem in monasterio seruatur. Sciens enim quam sit monachis frequens conspectus mulierum periculosus, illis maxime qui iuniores etate in timore Domini adhuc minus exercitatos habent sensus, de  consilio duodecim seniorum cunctis perpetuo mulieribus ad monasterium interdixit accessum. Que sancta constitutio ut robur obtineret perpetuum, transitum femineo sexui per aquilonarem urbis portam, extra quam situm est monasterium, perpetua sanctione prohibuit et negauit.« Quod forsan de prisce consuetudinis confirmatione intelligendum est. Ceterum quod ait Trithemius, istum morem ad suum usque tempus seruatum fuisse, excipias festum sancti Bonifacii et quosdam alios festos dies, in quibus feminis patebat ingressus ecclesie de concessu pontificis Romani: tametsi obseruatum a maioribus est, prima uice qua patuit, ecclesiam postridie de celo tactam conflagrasse.

23. Quod superest, Rabanus abbas anno 838 Hirsaugiam  misit coloniam monachorum, qui cenobium ab Erlafrido comite instructum incolerent, preposito eis discipulo suo Liutberto abbate, uti Trithemius in Historia Hirsaugiensi fusius docet.

24. »Anno 842, inquit Lambertus Scafnaburgensis, Liutharius expulsus est a regno, et Raban abbas de monasterio, cum illud per annos uiginti nobiliter rexisset,« ex Rudolfo. Id factum dissensione monachorum Trithemius ex Meginfrido tradit: »Anno natiuitatis eius quinquagesimo septimo, ut Meginfridus Fulde postea monachus est auctor, facta est inter eum et Monachos eius, sollicitante diabolo, grauis quedam et nociua dissensio, cuius tamen causam non expressit. Quam Ludouicus Germanorum  rex, frater Lotharii imperatoris ac regis Italie, filius Ludouici primi, missis ad Fuldam nuntiis HRabanum ad se uocauit abbatem, et monachorum temeritatem regali auctoritate compescuit, uenientemque cum honore suscepit, et biennio ferme secum in curia regali detinuit. Interea monachi Fuldenses, penitentia ducti, oratores miserunt ad regem, humili supplicatione rogantes ut ablatum sibi redonaret abbatem: quod tamen facere propter causam rationabilem et abbas ipse renuit et rex admittere nullatenus consensit. Mansit ergo in aula regia beatus abbas HRabanus biennio, usque ad mortem Otgarii archiepiscopi Moguntini, monachis interim lamentantibus« Hic duplex erratum, et quod Rabanus biennio in aula mansisse post dimissam prefecturam,  et quod exacto illo biennio sedi Moguntine admotus dicitur. Nam toto fere quinquennio priuatus in cella remota deguit, ab anno scilicet 842 ad 47, quo successit Otgario. Rem melius distinguunt abbatum Fuldensium Acta uetera a Browero citata in libro Iu Antiquitatum Fuldensium: »HRabanus postquam ecclesiam Fuldensem per uiginti annos egregie rexisset, relicta quam habuit potestate ultra Rhenum fluuium, in regnum Lotharii se contulit. Post quem quidam de Fratribus Monasterii, si quo modo eum reuocare possent, mittuntur. Illo uero renuente, Hattonem super se abbatem constituerunt. HRabanus autem post dies paucos ad monasterium ueniens, cum concordia abbatis et fratrum eius ad orientalem plagam monasterii montanus  efficitur.« Id est reclusus in cella, que in monte Sancti Petri sita est, duodecim fere stadiis a monasterio: ubi »Deo seruiens, inquit Rudolfus, celesti sapientie uacabat.« De hoc secessu explicanda est Lotharii Augusti epistola HRabano inscripta initio Commentarii in Ezechielem: »Placet, inquam, tua habitatio nobis, si creditur ab omni iactantia aliena. Plus enim interiorem hominem rustica montium solitudo, quam regalis urbium pulchritudo delectat, ubi nulla liuentis inuidia tranquillum pectus hilari mentitur intuitu, nec fucati sermonis adumbrata blanditiis artifici scelere mutua fabricatur astutia.« Data est hec epistola eo tempore quo bellorum tumultus Lotharium et fratres  eius de regno disceptantes agitabat, ut initio epistole Lotharius significat. Tempus dimissi regiminis uir magne eruditionis Stephanus Baluzius recte statuit in notis ad Lupi epistolam 40, tum ex anno 822, quo initam a Rabano dignitatem abbatialem docent Annales Fuldenses, tum ex spatio uiginti annorum regiminis, quos ipsi Rudolfus assignat usque ad depositionem cure pastoralis. Repugnare tamen uidetur uetus abbatum Fuldensium catalogus manu descriptus, citatus a Browero in notis ad Rabani pema 28; quo in catalogo »Hatto, Bonosus dictus,« Rabani successor, »suscepisse gubernaculum abbatie anno Domini 841« perhibetur. Quod interpretandum puto de fine anni 841 secundum ueterem calculum, at de initio anni 842 secundum nouum. Rabanus  enim Eigili successit sub finem anni 822, id est mense Septembri, ex dictis; dignitate cessit, »cum monasterium rexisset per annos uiginti,« teste Rudolfo, ac proinde eius abdicatio contigit initio anni 842, quod nonnulli ad precedentis anni finem referebant. Hunc calculum preualide firmat Lupi epistola 41, ubi ait se sospitem reuersum ex Germania, seu ex Fuldensi academia, perculsum fuisse nuntio mortis Aldrici Senonensis episcopi nutritoris sui, quem sub finem anni 840, nimirum uI Idus Octobris, obiisse in eius uita ostendi [a 1Kb] . Atqui Rabanus tum, cum Lupus ab eo discessit, abbatis munus abdicauerat, ut intelligitur ex Lupi epistola 40 ad ipsum, in qua iam in Galliam reuersus scribit se audiuisse Rabanum deposuisse sarcinam administrationis,  ac proinde id contigit solum initio anni 842, quo tempore Lotharius cum fratribus suis de regno armis disceptabat, ut dictum est supra. Huc accedunt quedam charte donationum apud Pistorium pag. 484 et 558, quarum una Rabano abbati facta dicitur anno secundo Ludharii gloriosissimi regis Francorum, quarto Nonas Aprilis, id est anno 842; alia Hattoni abbati quarto Nonas Aprilis, anno tertio Ludouici regis orientalium Francorum, id est anno insequenti. Que fuerit huius abdicationis causa, sibi renuntiari optat Lupus in dicta epistola 40 his uerbis: »Ceterum audiui sarcinam administrationis uestre uos deposuisse, et rebus diuinis solummodo nunc esse intentos; Hattoni uero nostro curam sudoris plenam reliquisse: cuius rei ordinem  simulque alia, quecunque uidebuntur, beatitudinis uestre litteris optabo cognoscere. »uerum quid Lupo rescriptum hac de re sit ignoramus.

25. Huius uacationis tempore uir pius totum se contulit ad studia sacrarum litterarum: tumque opus suum de Uniuerso dedicauit Hemmoni episcopo Halberstatensi, ad quem hec uerba facit in epistola nuncupatoria: »Postquam me diuina prouidentia ab exteriorum negotiorum cura absoluit, teque in pastoralis cure officium sublimauit, cogitabam quid tue sanctitati gratum et utile in scribendo conficere possem.« Preter ea »anno 844,« ut tradunt Annales Fuldenses, »HRabanus sophista,« id est sapiens, »et sui temporis petarum nulli secundus, librum quem de laude sancte crucis Christi figurarum uarietate  distinctum difficili et mirando pemate composuit, per Aschricum et HRuodbertum monachos monasterii Fuldensis Sergio pape sancto Petro offerendum transmisit.« De reliquis eius operibus per id tempus editis postea dicemus. In his commentarios suos in Sapientiam et in Ecclesiasticum cum libro penitentiali nuncupauit Otgario Mogontiacensi antistiti, decessori suo: de quo explicanda est cleri Moguntini epistola reclamatoria apud Chesnium edita tomo II Historie Francorum, ubi Otgarii seu Otgeri reditum in sedem suam ab Ludouico imperatore flagitant Mogontiacenses »propter nimiam necessitatem, que quotidie in ipsa parochia grassabatur,  absente diu et procul uersante suo pastore.« Id autem propterea noto quod nullam eius rei mentionem facit Serarius in Historia Moguntiaca. Is est Otgarius cui Rabanus pro ordinatione Werdrici diaconi scripsit, probante Eginhardi epistola 4.



CAPUT uI.

Archiepiscopalis dignitas, archiepiscopi gesta.

26. »Anno 847,« habent Annales Fuldenses, »Otgarius Mogontiacensis episcopus XI Kal. Maii obiit; in cuius locum HRabanus ordinatus est u Kal. Iulii.« Huc scrupulum mouet Petrus Franciscus Chiffletius, eruditus presbyter societatis Iesu, qui in Prefatione ad librum contra Iudeos, sub Rabani nomine ab se uulgatum, censet Rabani ordinationem factam esse anno precedente, nimirum tum  propter diem Dominicam, in qua episcoporum ordinationes fieri debent ex antiquo more, eo anno in u Kal. Iulii incidentem: tum propter spatium nouem annorum regiminis cum uno mense et diebus quatuor, qui Rabano tribuuntur in predictis Annalibus, ubi mors eius refertur ad annum 856, pridie Nonas Februarii, nam a u Kal. Iulii anni 847 ad hunc annum non reperiri integrum nouennium. Quapropter existimat annum 847 in istis Annalibus computari secundum ueterem calculum, qui annus sit precedens secundum nouum. Et quidem proba est utraque Chiffletii ratio, sed nodi utriusque solutio aliunde repetenda. Mensis enim Iunius, in cuius die u Kal. Iulii ordinatio Rabani facta dicitur, trahi non potest in diuersos annos pro diuerso calculo; sed tantum  tres menses primi ere nostre uulgaris, neque precedit uetus computandi ratio, sed Dionysiana et nostra noua. Sic Ianuarius, Februarius, et Martius ad Pascha usque pertinent ad finem anni 847 secundum uetus computum; ad initium uero anni insequentis secundum Dionysianum, quod annos inchoat a Christi natiuitate; et secundum nostrum nouum, quod a mense Ianuario. Scio alicubi uariasse hunc usum, ita ut menses nouem, ab annuntiatione seu a mense Martio ad Natale Domini, uno anno preuerterint aliquando eum calculum, qui annos computabat a Natiuitate, non ab Incarnatione; eumque morem, teste Couarruuia, obtinuisse apud Pisanos. At rarissimus fuit iste computandi modus. Proinde, ut dixi, huiuscemodi a Chiffletio propositi  solutio repetenda est aliunde. Negari certe non potest quin episcoporum ordinationes pro ueteri more fieri solite sint die Dominica, sed non semper; nam sancti Willibrordus et Bonifacius ordinati sunt Rome, hic pridie Kal. Decembris anni 823, qui dies tum in feriam tertiam incidit; ille anno 696, die sancte Cecilie, qui in feriam quartam. Existimo tamen Rabani ordinationem contigisse die Dominica: sed quia, testantibus Annalibus Fuldensibus, Franco-Saxonicis, et Hermanno monacho facta est anno 847, fatendum est mendum irrepsisse in diem apud Annales Fuldenses, et pro u Kal. Iulii reponendum esse uI Kal. Iulii, uti legit Trithemius.  Quanquam Franco-Saxonici Annales mss. optime note, qui cetera hoc loco cum Fuldensibus conueniunt, Rabani ordinationem reponunt uIII Kal. Iulii, id est die natali sancti Ioannis Baptiste, qua die ob festi celebritatem, tametsi Dominica non erat, Rabani ordinatio facile fieri potuit. Aliud Chiffletii momentum inferius diluendum est, ubi Rabani annos pontificatus expendemus. Interim moneo librum seu epistolam contra Iudeos, sub nomine Rabani uulgatam, ex qua precipuum sententie sue de anno ordinati Rabani fundamentum deprompsit Chiffletius, non esse huic pontifici tribuendam, sed Amoloni, ut postea demonstrabo. Nunc res a Rabano archiepiscopo geste paucis explicande sunt.

27. Eodem ordinationis sue anno, ex predictis  Annalibus, »iubente HLudowico rege apud Mogontiacum synodum habuit circa Kal. Octobris,« nimirum in monasterio Sancti Albani. Occasio huius synodi eadem fuit que Meldensis concilii, ut Baronius obseruauit. Cum enim a laicis bona ecclesiarum, iura pariter et persone inuaderentur, deque his frequentes apud regem querele deponerentur; ipse, ut his malis mederetur, satis egit ut eiusmodi prouinciale concilium colligeretur, »cui archiepiscopus Rabanus, uir doctrina ualde insignis, preesse deberet quem sciret probitate atque scientia nulli secundum,« inquit Baronius. Quot uero episcopi interfuerint, queue definierint, docet Rabani synodalis epistola ad Ludouicum regem missa cum capitulis ibidem constitutis, que exstant in collectione  Conciliorum. In ea epistola consideranda sunt hec uerba: »Decreuimus ut singulis parochiis per episcopos et clericos, per abbates et monachos oratio pro uobis, et pro uestra coniuge, simulque prole nobilissima fieret, cuius orationis summa est, missarum tria millia et quingente, et psalteriorum mille septingenta,« et infra: »Tunc uero considentes in claustro sancti Albani martyris, secundum morem illum quo priscis temporibus sub Carolo imperatore Hildebaldus et Ricolfus cum ceteris episcopis et abbatibus illuc conuenientibus fecerunt, cepimus in Dei nomine, communi consensu et uoluntate, tractare pariter de statu uere religionis, atque utilitate et profectu Christiane plebis. Conuenit inter nos de nostro communi collegio clericorum  et monachorum facere duas turmas, sicut et fecimus; ita ut in una turma considerent episcopi cum notariis . . . in alia uero turma sederunt abbates et probati monachi, Regulam sancti Benedicti legentes atque tractantes diligenter, qualiter monachorum uitam in meliorem statum atque augmentum per Dei gratiam perducere possent: et ubicunque per negligentiam atque desidiam rectorum regularis ordo dilapsus fuisset, rursum secundum normam sancti Benedicti restitueretur.« In illa etiam synodo uentilata est causa cuiusdam »pseudoprophetisse de Alamannie partibus, nomine Thiote, que Salomonis episcopi  parochiam suis uaticiniis non minime turbauerat, asserendo certum consummationis  seculi diem, aliaque perplura diuinitus sibi reuelata. Hec in presentiam episcoporum apud Sanctum Albanum adducta, publicis cesa flagellis, ministerium predicationis quod irrationabiliter arripuit, cum dedecore amisit,« ut fusius legitur in iam dictis Annalibus, ex quibus etiam subiecta eruimus.

28. »Anno 848« Ludouicus Germanie rex »homines HRabani episcopi aduersus dominum suum conspirantes, publice conuictos cum eo pacificauit apud Mogontiacum. Gotescalcus quoque quidam presbyter,« monachus cenobii Orbacensis sub parochia et ditione archiepiscopi Rhemensis, sed diecesis Suessionensis, »de predestinatione Dei praue sentiens, et tam bonos ad uitam, quam malos ad mortem  perpetuam ineuitabiliter a Deo predestinatos esse affirmans, in conuentu episcoporum rationabiliter  conuictus, et ad proprium episcopum Igumarum Rhemis transmissus est, prius tamen iuramento confirmans ne in regnum HLudowici ultra rediret.« Meminit istius synodi Hincmarus cum uariis in locis, tum maxime in capite 11 posterioris operis aduersus Gothescalcum, ubi synodalem epistolam profert a Rabano ad se missam de Gothescalco, que exstat in tomo III Conciliorum Gallie. Rabanus insuper tres hac de re scripsit epistolas ad Hincmarum Rhemensem, ad Notingum ueronensem episcopos, et ad Heberardum comitem in Italia, quas typis uulgauit Iacobus Sirmondus anno 1647. Duas superiores synodos in unam conflauit  Trithemius in Chronico Hirsaugiensi, ubi de hac synodo agens multa peccat: tum quia eam synodum iussu Lotharii coactam fuisse dicit, cum Ludouico rege procurante id factum sit; tum quia Patres synodi recensens, memorat Altfridum Hildesheimensem episcopum, qui anno duntaxat 851 eam sedem iniit; Hetti archiepiscopum Treuirensem, Hildeboldum Coloniensem, Ludericum Bremensem episcopum, et Eginhardum abbatem Segensteltensem, qui antea e uiuis abierant, et Radulphum abbatem S. Medardi Suessionensis, postea Bituricensem archiepiscopum, qui hanc dignitatem iam dudum ante, id est ab anno 840, obtinuerat. Lege Henschenii Commentarium, num. 51.

29. »Anno 850,« ex iisdem Annalibus Fuldensibus,  »grauissima fames Germanie populos oppressit, maxime circa Rhenum habitantes: nam unus modius de frumento Mogontiaci uendebatur decem siclis argenti. Morabatur autem eo tempore HRabanus archiepiscopus in quadam uilla parochie sue, cui uocabulum est Winzella; et pauperes de diuersis locis uenientes suscipiens, quotidie plus quam trecentos alimento sustentabat, exceptis his qui in presentia illius uescebantur assidue.« Iam superius ex Trithemio notatum est quante caritatis in pauperes fuerit abbas. De Winzella sermo recurret num. 38. Eodem anno 850, et quidem »u Kal. Nouembris, ecclesia Sancti Wigberti« in cenobio Fritislariensi »dedicata est a Rabano Mogontiacensis  ecclesie archiepiscopo,« ex Chronico Hildenesheimensi.

30. »Anno 852 habita est synodus ex uoluntate atque precepto HLudowici serenissimi principis in ciuitate Mogontia metropoli Germanie, presidente HRabano uenerabili eiusdem urbis archiepiscopo, cum omnibus episcopis atque abbatibus orientalis Francie, Baioarie et Saxonie. Et illi quidem de absoluendis questionibus ecclesiastice tractatum habebant. Rex uero cum principibus et prefectis prouinciarum publicis causis litibusque componendis insistens, postquam synodalia eorum decreta suo iu dicio comprobauit, Baioariam reuersus est.« De episcopis qui huic concilio interfuerunt agit Henschenius in Commentarii num. 51, ubi quedam  Trithemii errata corrigit: assignat etiam suam cuique sedem episcopis, qui primo Rabani concilio presentes fuerunt, num. 49. Anno 853 habita est synodus »in palatio regio Franconoford,« presente Ludouico Germanie rege, in qua quid Gozberto Osnabruggensi episcopo in Herifordensis parthenonis ecclesias competere deberet, definitum est coram Ludouico rege »et archiepiscopo HRabano, ceterisque cum eo in synodo agentibus.« Eius rei diploma idem rex concessit, superius editum in Obseruationibus preuiis ad historiam translationis S. uiti [a 1Kb] .

31. Sic occupatus in muneris sui officiis piissimus antistes, uix interspirandi tempus habebat. Quam ob rem a Freculfo Lexouiensi episcopo instigatus ad  scribendos commentarios in Genesim, ita rescribit: »Iniunxisti ut Pentateuchum . . . digererem. uerum hec quantum meam possibilitatem excedant, tu melius nosti, cum in difficillimo loco conuersans, propter curam gregis Dominici, ne ei necessaria desint, tantum occupatus sim, ut nec aliorum dicta perlegere, nec propria excogitare liceat.«



CAPUT uII.

Scribendi studium, reuerentia erga Patres.

32. Tantus erat eius amor in litteras, ut eum ab scribendi studio non docendi labor et uite regularis officia, non uarie occupationes, non denique morbi reuocarent. Facilis quippe amicorum parere uoluntati, id unum curabat, ut Christi Ecclesie aliorumque saluti prodesse posset. Hoc probat eius prefatio  in librum Iudicum, Humberto Wirtziburgensi episcopo inscripta, cuius hec uerba: »Igitur quia paternitas tua a nostra exiguitate ad hoc aliquantulum dignata est querere solatium; propter amorem Dei et uestram etiam humilem in eo dilectionem, humilem in hoc opere profiteor me uobis esse uelle seruitorem, et boni studii, quantum diuina gratia annuerit, beneuolum adiutorem.« Et in epistola ad Ludouicum regem initio Commentariorum in libros Machabeorum: »Quandiu, inquit, in hoc corpusculo uixero, in Christi seruitio, prout possibile fuerit, laborare contendo.« Fuldensi academie prefuctus,  tametsi uacaret regularibus exercitiis et instruende iuuentuti; non tamen desistebat a conficiendis commentariis ex sententiis Patrum, ut testatur eius epistola ad Haistulfum Mogontiacensem episcopum pro expositione in Mattheum: »Horum ergo lectioni intentus, quantum mihi pre innumeris monastice seruitutis retinaculis licuit, et pro nutrimento paruulorum, quod non paruam nobis ingerit molestiam, et lectionis facit iniuriam; ipse mihi dictator simul et notarius existens, in schedula ea mandare curaui que ab eis exposita sunt, uel ipsis eorum syllabis, uel certe meis breuiandi causa sermonibus.« Bedam uenerabilem imitatus, cuius fere eadem uerba sunt in eius Elogio relata seculo superiori [b 1Kb] . Abbas factus idem studium coluit, tametsi  »in desertis locis conuersans, maxima occupatione detineretur, qua seruire ac necessaria prouidere famulis Christi sub Regula sancti Benedicti degentibus quotidie compelleretur, nec otium haberet Patrum dicta pleniter perscrutari,« uti scribit in epistola ad Freculfum Lexouiensem in Gallia episcopum, cui mittit expositionem suam in Leuiticum: quod etiam dixerat in epistola ad eumdem, cum explanationem in Genesim ipsi direxit. Quid scripserit episcopus, postea uidebimus. At  non eum ab hoc opere morbi remorabantur, probante epistola ad Lotharium Augustum in Commentarios Ezechielis: »Quod uero, inquit, tertio loco postulastis de Ezechiele, in presenti opusculo, prout infirmitas corporis et paruitas ingenii sinit, confectum habetis.«  Et in prefatione libelli de sacris Ordinibus ad Theotmarum ita loquitur: »Quia mei ceoperatorem in sacro ministerio elegi, hortor ut quod pro infirmitate corporis coram multis exponere non possum, tu, qui iunior etate et ualidior es corpore, illis qui ad sacerdotium ordinati sunt, et ministerium sacerdotale agere debent, notum facias, et eis persuadeas, imo iubeas, ut diligenter discant, quod in hoc opusculo conscriptum est.« Denique in prefatione super Ieremiam: »Graui egritudine pressus, iam sepius in lectulo accumbo quam ad scribendum uel ad legendum in meditatorio sedeo.«

33. Quanta fuerit eius obseruantia erga sanctos Patres docent opera eius omnia, que ipse ex eorum sententiis contexuit, appositis ad marginem nominibus:  »ne maiorum dicta furari, et hec quasi mea propria componere dicar,« ait in prefatione ad Matthei Euangelium. Id autem ita prestabat, ut ibidem ipse dicit, in commodum aliorum: »ut lector pauperculus qui librorum copiam non habet, aut cui in pluribus scrutari profundos sensus Patrum non licet, saltem in isto sufficientiam sue indigentie inueniat.« Quod optimo consilio factum ab eo nemo negauerit, qui librorum raritatem, qualis eo tempore erat, considerabit. Nam extra monasteria nulle fere bibliothece habebantur, ne quidem in cathedralibus plerisque ecclesiis, ut de sua Lexouiensi testatur  Freculfus in epistola ad Rabanum, a quo petiit Commentarios in Pentateuchum contextos ex dictis Patrum: »Ergo si aliquas excusationis pretendere tentaueris occasiones, ne tante molis opus ingentisque laboris subeas; et respondere nisus fueris cur non proprio sudore eos legendo perlustro libros ex quibus hec fieri mando, et queque libuerint decerpendo colligam, ad hec uestre caritatis uigilantia intendat quoniam nulla nobis librorum copia, ut hec facere possimus, suppeditat, etiamsi paruitas obtusi sensus nostri uigeret: dum in episcopio nostre paruitati commisso nec ipsos Noui ueterisque Testamenti canonicos reperi libros, multo minus eorum expositiones.« Et si uero laudanda erat modestia Rabani, Patrum sensa suis preferentis, non  defuere tamen qui hoc in eo reprehenderent, uti de his conqueritur in prefatione super Ezechielem ad Lotharium imperatorem: »Nec etiam illud silendum arbitror, quod quibusdam narrantibus comperi, quosdam sciolos me in hoc uituperasse quod excerptionem faciens de sanctorum Patrum scriptis, eorum nomina prenotarem, siue quod aliorum sententiis magis usus essem, quam propria conderem. Quibus ad hoc facile respondere possum. Quid enim peccaui in hoc quod magistros Ecclesie ueneratione dignos iudicabam, et eorum sententias, prout eas protulerant, opportunis locis simul cum nota nominum eorum in opusculis meis interposueram? Magis enim mihi uidebatur salubre esse, ut humilitatem seruans, sanctorum Patrum doctrinis inniterer, quam per arrogantiam,  quasi propriam laudem querendo, mea indecenter proferrem . . . Illi qui se laudari querunt, et ab hominibus uideri appetunt, dictent uel scribant quidquid uoluerint, et laudatores suos atque adulatores undecunque possint, sibi acquirant. Mihi autem adherere Deo omni tempore uite mee bonum est, et ponere in Domino Deo spem meam, ut annuntiem omnes laudes eius in portis filie Sion, in illis uidelicet portis de quibus scriptum est: Beati qui ambulant in semitis uite, et per portas intreunt in ciuitatem.« Utinam qui nouos condunt libros, per easdem semitas incedant , et non per uias intricatas adinuentionum humanarum et nouitatum, quibus nichil in religione perniciosius!



CAPUT uIII.


Zelus pro fide et pro integritate morum, auctoritas, humilitas.

34. Rabani zelum pro Christiana religione probaret in primis epistola contra Iudeos sub eius nomine a Chiffletio edita. At cum uerisimilius sit illam Amolonis fetum esse, uti postea ostendemus, iuuat potius in huius zeli argumentum proferre Martyrologium ab ipso editum de sanctis qui Ecclesiam factis ut passione sua illustrarunt. Id ipsum probant omnia eius auctoris scripta, que sinceram Patrum doctrinam ac genuinam pietatem spirant, et maxime decreta ab ipso sancita uariis in synodis quas pro ecclesiasticis rebus celebrauit.

 35. Aduersus morum relaxationes scripsit homilias plures quas populo recitandas dedicauit Haistulfo archiepiscopo Moguntino, in quibus exstat homilia, Contra eos qui in lune defectu clamoribus se fatigabant; alia, Contra paganicos errores, quos aliqui de rudibus Christianis sequebantur; item alia, de Moribus bonorum et malorum Christianorum. Neque tantum plebeiis hominibus salubria dabat monita pro correctione morum, sed etiam regibus et episcopis: regibus quidem, tum in libro de Reuerentia filiorum erga patres in causa depositionis Ludouici Augusti, tum in prouinciali synodo Moguntina, quam anno sue ordinationis primo celebrauit. Episcopos denique monet, ut ne plus uacent forensibus causis, quam sacris concionibus, in epistola Hemmoni episcopo  scripta, initio librorum de Uniuerso: »Multo melius est enim laborare episcopum in doctrina uerbi Dei ob salutem animarum sibi commissarum, quam in disponendis et definiendis ciuilibus questionibus et uariis hominum contentionibus uacare, qui propter terrenam cupiditatem litem et rixas incessanter mouent, et unusquisque in his alterum superare contendit. Nusquam enim in Scripturis sacris legitur ipse Saluator aut discipuli eius hoc egisse siue docuisse . . . Hec cum scribantur, mi domine, nolo ut estimes me nouam legem uiuendi tibi constituere, sed olim a uiris sanctis prolatam ob commemorationem breuiter commemorare.« Et in epistola de chorepiscopis ad Dragonem episcopum Metensem carpit occidentales seu Gallicanos episcopos,  qui chorepiscopos a potestate ordinandi presbyteros et diaconos exclusos uolebant. »Grandis honor est, inquit, Christi ministrum esse; unde et grande premium bene ministrantem sequitur, ita ut cum Christo et sanctis angelis eius in celesti beatitudine sine fine letetur. Atque ideo non conuenit seruis Christi contendere de sublimitate honoris, sed magis certare de utilitate sane predicationis et assiduitate bone operationis, ut populus Christi audiat ex ore eorum uerbum recte fidei, et uideat in actibus eorum bonum exemplum per humilitatis indicium . . . Non est enim equum ut collatio sacri ordinis seruis Christi fiat causa elationis et terrene uoluptatis, quia nec in ipsius Magistri, nec discipulorum eius dictis siue exemplis aliquid huiusmodi  reperiunt,« etc. Cum Rabani sententia consonat Nicolai pape I epistola 39, ad Rodulfum episcopum Bituricensem.

36. Tanta in dicendo libertas non ipsi, ut solet, parabat eorum ad quos scribebat indignationem, sed auctoritatem apudomnes, qui eius scriptis et monitis instrui et emendari peroptabant. Exemplo est Lotharius Augustus, qui cum expositionem in librum Iosue ab eo accepisset, gratias agit pro accepto; et iterum alia petit, exponens uehemens suum desiderium crebro eum uidendi et alloquendi, ut patet in Lotharii epistola initio Commentarii in Ezechielem, ad Rabanum post abbatialis regiminis abdicationem scripta, in qua singularis cum eo familiaritatis indicia demonstrat.  Nec aliter affecti aduersus eum erant Ludouicus Augustus, et Ludouicus eius filius Germanie rex: quorum ille Rabani causa Fuldense monasterium adiit, testante Rabano in epistola ad Ludouicum regem, expositioni Paralipomenn preposita, ubi ait se nuper commentarios Regum sacratissimo genitori eius presentialiter in suo monasterio tradidisse. Hic Rabanum arcessiuit in cellulam monasterii, que uocatur Ratestorf, ubi sermonem cum eo habuit de Scripturis sacris, persuasitque ut cantica, que ad matutinas laudes per septimanam dicuntur, explanaret, prout legitur in epistola dicte explanationi premissa. Mirandum porro est, tantis regibus, tot bellis ac secularibus negotiis implicatis, tantam fuisse sitim uerbi Dei, quam sine dubio accendebat is qui restinguebat,  nempe Rabanus.

37. Quid inter hec de se sentiret uir sanctus, aperit ipse in prefatione ad Commentarios Ezechielis, cuius libri explanationem ab eo loco in quo desierat Gregorius Magnus a Rabano continuari Lotharius Augustus, preter alia, postulauerat. »Quod uero, inquit, tertio loco postulastis de Ezechiele, in presenti opusculo, prout infirmitas corporis et paruitas ingenii sinit, confectum habetis. Feci enim, non quasi successor pape Gregorii et predicator plebis Dei, supplendo hoc quod ille homiliarum conditione populum docens inchoauit, et tamen usque ad finem Prophete non perduxit: sed quasi imitator et discipulus, non solum ipsius memorati pape, sed et aliorum sanctorum doctorum uestigia sequendo.« Hec in exemplum de  Rabani uirtutibus sufficiant.



CAPUT IX.

Mors et etas, sepultura et epitaphium, eleuatio, elogia et memoria.

38. »Anno 856,« uti legitur in Annalibus Fuldensibus, »mense Februario, quarto die mensis, defunctus est IIRabanus archiepiscopus Mogontiacensis Ecclesie, habens in episcopatu annos 9, mensem unum et dies quatuor, cui successit Karlus magis ex uoluntate regis et consiliariorum quam ex consensu et electione cleri et populi.« Eadem omnimo uerba leguntur in Franco-Saxonicis Annalibus mss. Hermannus eodem anno et die Rabani obitum collocat, sed rotundo numero annos tantum nouem regiminis ei tribuit. Duplici modo hunc scrupulum explicare  possumus. Primus est, si predictos annalistas dixerimus ueteri calculo usos fuisse in designando anno quo decessit Rabanus. Decessit quippe die quarta Februarii: que dies ad finem anni 856 referri potuit, secundum ueterem calculum, aut ad initium sequentis, secundum nouum. At quo minus hoc pacto explicentur Fuldenses et Saxonici annales, repugnant tres omnino res: una, quod nouum calculum secuti sunt, obitum Caroli Magni, qui u Kal. Februarii accidit, reuocando ad annum 814, pro nouo numerandi ritu, non ad annum 813, pro antiquo; altera, quod iidem annales in capite anni 856 Rabani obitum referunt, et consequenter Hattonis Fuldensis abbatis decessum pridie Idus Aprilis, tum insequenti Augusto  Ludouici regis expeditionem in Dalmatas eodem anno, relaturi ad annum 857, si Februarium mensem, quo Rabanus obiit, ad finem anni 856 ex ueteri calculo reuocassent. Accedit quod neque hoc modo numerus annorum, mensis 1, et dierum 4, quos Rabano archiepiscopo tribuunt, accurate constaret, sed numerus mensium, dierum 7, 8 uel 9, preter nouem annos. Alia proinde explicandi huius loci ratio, quam obscure suggerit Serarius, ineunda est, dicendo Annales Fuldenses et Saxonicos annum pontificatus Rabani primum, tametsi eius ordinatio mense Iunio contigerit, definisse anno 847, quem Rabano solidum tribuerint; secundum uero  inchoasse anno 848. Hoc enim modo inueniuntur Rabani episcopatus anni nouem, mensis  unus, dies quatuor, usque ad quartum Februarii diem anni 856, quo tempore obitum eius reponunt isti annales. »Mortuus est autem beatissimus archiepiscopus, ait Trithemius, apud uinicellam , habitationis sue uicum, ad littora Rheni; cuius sacrum corpus, sicut uiuens mandauerat, Moguntiam relatum est.« Eum prouecte fuisse etatis, patet ex epistola ad Hincmarum Rhemensem archiepiscopum, a Sirmondo edita, in qua se excusat a prolixiori Gotescalci refutatione: quia scilicet id non permittit infirmitas corporis, nec egritudo senectutis. Quapropter eum ad annos etatis fere septuaginta  peruenisse crediderim.

39. Sepultus est in monasterio sancti Albani »in capella sanctorum Martini et Bonifacii,« uti legitur in  breui eius commemoratione, que exstat post libros de Uniuerso in codice nostro ms. n. 270, in hec uerba: »Rabanus Maurus, Mogontie natus et renatus, et a puero in Fulda monachus, deinde cella inclusus, tandem in archiepiscopum assumitur: cuius idonea sunt opuscula in utriusque Testamenti pagina, et ante portam predicte ciuitatis meridianam apud sanctum Albanum sepulcri eius ostenditur memoria in sanctorum archiepiscoporum Martini et Bonifacii capella.« Ex hoc monumento, quod in codice nostro ante annos quadringentos descriptum est, intelligimus, Rabanum Moguntie, ut superius dixi, natum esse; ac proinde male a nonnullis dispungi tertium et quartum eius epitaphii uersus, quod de se ipse composuit, cui premissus hic titulus in codice nostro  ms. Epitaphium sancti Rabani Mauri, Moguntie sedis archiepiscopi, apud sanctum Albanum sepulti:

Lector honeste, meam si uis cognoscere uitam,
   Tempore mortali discere sic poteris.
Urbe quidem hac  genitus sum, et sacro fonte renatus;
   In Fulda post hec dogma sacrum didici.
Quo monachus factus seniorum iussa sequebar.
   Norma mihi uite Regala sancta fuit.
Sed licet incaute hanc nec fixe semper haberem,
   Cella tamen mihimet mansio grata fuit.
Ast ubi iam plures transissent temporis anni,
   Conuenere uiri uertere fata loci.
Me abstraxere domo inualidum, regique tulere,
   Poscentes fungi presulis officio.
In quo nec meritum uite, nec dogma repertum est,
   Nec pastoris opus iure  beneplacitum
Promptus erat animus: sed tardans debile corpus
   Feci quod poteram, quodque Deus dederat.
 Nunc ego te ex tumulo, frater dilecte, iuuando
   Commendes Christo me ut precibus Domino
Iudicis eterni me ut gratia saluet in euum,
   Non meritum aspiciens, sed pietatis opus.
Raban nempe mihi nomen: cui lectio dulcis
   Diuine legis semper ubique fuit.
Cui, Deus omnipotens, tribuas celestia regna,
   Et ueram requiem semper in arce poli.

40. Eius »sanctum corpus,« teste Trithemio, »annis sexcentis quinquaginta nouem in memorato cenobio sancti martyris Albani sepultum, in sarcophago iuxta murum chori eleuato permansit. Ad cuius quoque tumulum a principio magnus populi fuit concursus, et plura narrantur facta miracula; qui tamen successu temporis omnino defecit, et sacellum eius diu sine honore permansit. Unde prouidentia Dei cuncta gubernantis, ad nominis sui  gloriam, et famuli sui perpetuum honorem, sanctissimum corpus eius de Mogontia ordinauit et uoluit in Saxoniam transferri anno presenti, quo hoc scripsimus, Dominice uidelicet Natiuitatis millesimo quingentesimo quinto decimo, indictione Romanorum tertia: que quidem translatio, per quem, qualiter, quando et quorsum sit facta, speciali syntagmate descripsimus.« Non exstat illa Trithemii lucubratio, qui hanc translationem Alberto Moguntino archiepiscopo auctori tribuit in nuncupatoria epistola uite Rabani prefixa: sic enim Albertum alloquitur: »Rabanum apud Moguntiacos despectum et pene sempiterna obliuione sepultum, in nomine iusti summa cum ueneratione leuasti de terra: propter quod et omnipotens Dominus animam tuam  cum sanctis suis exaltabit in patria.« De eadem translatione signantius agit Trithemius in libro de uita sancti Maximi archiepiscopi Moguntini his uerbis. »Cum Albertus anno archipontificatus sui Moguntini primo, Magdeburgensis autem secundo, pro Dei amore et reuerentia sanctorum, apud Moguntiam circumeundo, basilicam martyris sancti Albani deuotus intrauit, et uidens prescriptorum decem pontificum sancta corpora sine honore neglecta; auctoritate non minus apostolica, quam ordinaria usus, corpus sancti Rabani quondam archiepiscopi totum, sancti Maximi episcopi medium, permissione canonicorum inde abstulit; et in Saxoniam transferens, apud Hallas oppidum in basilica sancti Mauritii solemni processionis officio collocauit, anno Dominice  Natiuitatis millesimo quingentesimo quinto decimo, indictione Romanorum tertia.«

41. Hinc patet quantus honor delatus sit mortuo, quem etiam uiuentem nonnulli sanctum sanctissimumue appellauere: in his Humbertus Wirtziburgensis episcopus in epistola sua commentariis Iudicum prefixa:

Salue, sancte pater, meritoque beatus in orbe.
   Tu decus es nostrum, sancte pater, merito.
Et Ermanricus in libro de uita sancti Soli, agens de monasterio Fuldensi, »ubi, Deo prouidente, subdit, modo sanctissimus ac in omni arte peritissimus abbas Rabanus perspicabiliter fulget.« Amulo pontifex Lugdunensis in epistola ad Gotescalcum, »bonum  et eruditum uirum atque catholicum episcopum;« Hincmarus uero in opusculo contra eumdem Gotescalcum, »Rabanum uenerabilem archiepiscopum, zelosum in sancta religione patrem, et catholicum scriptorem« uocat. Eumdem Frodoardus canonicus Rhemensis »beatum Rabanum« dicit in lib. II Historie Rhemensis, cap. 21, et sanctus Odilo abbas Cluniacensis »seculari scientia affatim eruditum, fide catholicum, spiritali scientia ad plenum edoctum,« in sermone de laude sancte crucis. Eiusdem meminit Guillelmus abbas Romani monasterii sancti Pauli in Kalendario sanctorum monachorum, quod anno 1372 composuit, his uerbis, »prid. Nonas Februarii Rabani archiepiscopi Moguntini.« Denique in codice nostro n. 170, qui ab  annis fere quingentis manu descriptus est, refertur Epitaphium sancti Rabani, supra. Ex quibus omnibus patet Rabanum apud ueteres audiisse ut sanctum: ac falsum esse Trithemium, qui eius obitum locat uI Kal. Nouembris. Beatum appellare malui, quam sanctum, donec sanctior Ecclesie accedat auctoritas; siquidem nullo festiuo cultu in Magontiacensi ecclesia honoratur, teste Browero in notis ad pematia. Eum »fulgens Germanie sidus, theologorum uerticem« Baronius; Bellarminus »eque doctum ac pium« uocat: alia aliorum elogia pretermitto.



CAPUT X.

Iudicium de eius scriptis et doctrina.

42. Superest agendum de Rabani scriptis, de  quibus tria sunt querenda: unum, que legitima, que spuria et aliena; alterum, que restent inedita; tertium, quo tempore singula scripta sint.

43. Inter edita Rabani opera tria tantum spuria sunt, nimirum libri tres de Questionibus canonum penitentialium, qui in editis ad Heribaldum scripti dicuntur: tum sequentes libri itidem tres De uirtutibus et uitiis: Commentarius in Regulam sancti Benedicti: et Liber de sacramento Eucaristie, sub eius nomine Colonie editus anno 1551. Primum siquidem et secundum opera sunt Halitgarii episcopi Cameracensis, ut recte aduertit u. C. Stephanus Baluzius in prefatione ad Rabani epistolam Heribaldo scriptam, qui Halitgarius libros quinque penitentiales composuit rogatu Ebbonis archiepiscopi Rhemensis,  editos ab Henrico Canisio in tomo u Lectionum Antiquarum. Nam liber primus de Questionibus canonum apud Rabanum est quintus liber Halitgarii; secundus est tertius; tertius est quartus; primus uero liber de uitiis apud Rabanum est primus Halitgarii; secundus Halitgario etiam secundus; tertius Rabanicus cuius sit, incertum. Commentarius porro in Regulam sancti Benedicti est Smaragdi abbatis monasterii sancti Michelis ad Mosam in diecesi uerodunensi, ut constat tum ex Sigeberto in lib. de Scriptoribus ecclesiasticis, cap. 118, tum ex libris membraneis permultis, quos uidi. Denique liber de Eucaristia est Paschasii Radberti abbatis Corbeiensis.

 44. Ut facile distinguamus que Rabani opera nondum typis uulgata sint, opere pretium est dispicere quid ex scriptis eius a Rudolfo commemoratis desit in editis; tum quid ex iis que habentur in editis a Rudolfo pretermissum sit; denique quid preter opera a Rudolfo enumerata et ea que in collectione Rabani operum exstant, ulterius desiderentur.

45. Ex enumeratis a Rudolfo desunt in collectione Pamelii Commentarii in libros Iudith et Esther inediti, qui penes nos sunt descripti manu Petri Francisci Chiffletii; epistola de Chorepiscopis ad Drogonem Mettensem episcopum, cura Stephani Baluzii edita in tertia editione librorum Petri de Marca de Concordia Imperii, una cum Libro de reuerentia filiorum erga patres, et subditorum erga reges ad Ludouicum  imperatorem, qui liber a Rodulfo Collectarium appellatur; Epistola ad Notingum ueronensem episcopum de prescientia et preestinatione Dei; Liber ad Ludouicum imperatorem de oblatione secundum Regulam sancti Benedicti; Epistola consolatoria ad eumdem; et Dialogus de computo, recens editus in Miscellaneis Baluzianis. Ex his epistola ad Notingum edita ab Sirmondo est; liber uero de Oblatione puerorum habetur manu descriptus in bibliotheca Mellicensi.

46. Ex aduerso preter enumerata a Rudolfo habentur in illa collectione: Liber de Grammatica; opus de Uniuerso; Expositio in cantica que ad matutinas laudes per Septimanam dicuntur; Allegorie in sacram Scripturam; Liber ad Thiotmarum de sacris  Ordinibus; Libri tres ad Reginaldum seu Regimbaldum de ecclesiastica disciplina; Libri tres ad Bonosum abbatem; Epistola ad Humbertum Wirtziburgensem episcopum, quota generatione licitum sit matrimonium; Liber de anima et uirtutibus ad Lotharium regem; Libellus de uita Antichristi; Martyrologium; Pematia; Glosse; et de Inuentione linguarum: que omnia uidentur esse genuina Rabani opera. De Rabani Glossis Teutonicis adi Cesaree bibliothece tomum II.

47. In indice Rudolfi et in dicta collectione desiderantur epistole quedam a Iacobo Sirmondo uulgate Lutetie Parisiorum anno 1647, nempe Epistola ad Hincmarum Rhemensem episcopum, et alia ad Heberardum comitem, una cum synodali Rabani epistola  iam in conciliis edita, et epistola ad Notingum ueronensem episcopum, contra Gotescalcum. Ex quibus epistole ad Notingum et ad Heberardum recuse sunt in tomo tertio Italie Sacre opera Ferdinandi Ughelli, qui Sirmondi editionem non uiderat. Denique in dicto indice Rudolfi et in collectione Pamelii desunt epistole due magni momenti: una ad Egilonem seu Eigilem abbatem Prumiensem, que excidisse creditur: alia ad Heribaldum Antissiodorensem episcopum, que a Petro Steuartio ex codice Weingartensi prodiit in lucem, recens a Stephano Baluzio recusa post collectionem canonum Reginonis. Item epistole due ad Regimboldum chorepiscopum Moguntinum, de quibusdam questiunculis  penitentie, una ab eodem uiro clarissimo edita in Appendice Actorum ueterum ad capitularia regum Francorum, ordine uIII; altera in tomo uIII Conciliorum editionis Labbeane. De ceteris opusculis, que Rabano tribuuntur a Trithemio, nichil pronuntiare ausim, sintne Rabani, an non. His omnibus addit Browerus Lotharii Augusti epitaphium a Rabano conditum, quod ipse refert in Annalium Treuirensium lib. uIII. Ad hec alii prophetiam de regibus Francorum que a nonnullis sancto Augustino ascribitur, etiam Rabano tribuunt; in quibus est Iacobus Alexander Tenneurius in ueritatis uindicate cap. ultimo. Si huic prophetie credimus, »quandiu reges Francorum durauerint, qui Romanum imperium tenere debent, Romana dignitas ex  toto non peribit.« Id quo titulo ascribatur Rabano, mihi nondum compertum est. Multo minus id genus oraculi tribuendum sancto Augustino, in cuius tamen Operum appendicem refertur tomo IX.

48. Denique eidem Rabano eruditus uir Petrus Franciscus Chiffletius ascribit librum seu epistolam contra Iudeos, quam ipse Diuione typis edidit anno 1656 una cum Alcuini Confessione. uerum hanc epistolam non esse Rabani, sed Amolonis Lugdunensis episcopi, diserte probat recentior quidam scriptor in appendice ad Ioannis Dallei dissertationem de auctore Confessionis iam dicte. Huius anonymi argumenta petuntur primo a pertinaci silentio scriptorum omnium qui Rabani opera recensuerunt, Tum ex eo quod istius epistole scriptor ait, se iam  episcopum fuisse anno »ab aduentu Domini 846,« uno ante Rabani pontificatum, tum ex eo quod quedam duriora contra Iudeos superiori tempore se statuisse refert: quod Rabano, qui nullum contra Iudeos decretum sanciuit, conuenire nullatenus potest. Preterea quod epistole auctor non obscure notet, se, cum aduersus Iudeos epistolam scribit, decessoris sui sequi uestigia, qui itidem aduersus Iudeos multa scripsisset, multaque egisset. Otgarium uero Rabani decessorem nichil huiusmodi patrasse in diecesi Moguntina. Et his quidem argumentis eam epistolam Rabano abiudicat appendicis auctor; iisdemque Amoloni Lugdunensi pontifici, ut proprio parenti, uindicandam esse contendit. Siquidem Amolo anno 841 in episcopum ordinatus est,  moxque duriora statuta condidit contra Iudeos, quos effreni licentia in Lugdunensi diecesi se gessisse ex Agobardo discimus, qui quidem Agobardus, Amolonis decessor, scripta edidit aduersus eosdem Iudeos, ex quibus auctor epistole controuerse multa transfert in sua. uerum  ex Frodoardo Rhemensi presbytero in Historie lib. III, cap. 21, Amolonem aduersus Iudeos epistolam encyclicam scripsisse colligit, ubi Hincmarus scripsisse dicitur »Amolo Lugdunensi, de placito quod habuerat cum rege regnique primoribus, et de Iudeorum in hoc regno statu.« At, si quid uideo, nichil in his uerbis de encyclica Amolonis epistola: quanquam ualet is locus  ad probandum id, quod mox premissum est, nimirum Amolonem statuta edidisse aduersus Iudeos. Preferendum itaque est ultimum eiusdem auctoris argumentum ex Ioanne Trithemio in lib. de Scriptoribus ecclesiasticis, ubi Trithemius ait se legisse Hamuli episcopi Lugdunensis »opus insigne ad Carolum contra Iudeos,« cuius exordium est ab his uerbis, Detestanda Iudeorum, etc., quod ipsum est Chiffletiane epistole principium. uiderat ergo Trithemius aliquem uetustum codicem hanc epistolam sub Amolonis nomine preferentem: uiderit alium Chiffletius sub nomine Rabani. At que superius allata sunt, potiores Ioanni Trithemio partes asserunt.

49. Ordo temporis, quo singula Rabani opera  condita sunt ab auctore, sic distinguendus uidetur.

Anno etatis sue 30 absoluit libros duos de Laudibus sancte Crucis, quos rogatu Alcuini preceptoris sui inchoauit: eosque primum sancto Martino Turonensi episcopo, in cuius monasterio litteris operam dederat, nuncupauit per Alcuinum, in cuius persona carmen nuncupatorium lusit. Eosdem libros postea dedicauit Ludouico Augusto; tum Gregorio pape quarto: tametsi non ei, sed Sergio eius successori redditi sunt anno 844 per Ascrichum et Ruodpertum Fuldenses monachos; dein Heberardo Italie comiti qui predictos libros per Ascrichum et Ruodpertum Roma reuertentes efflagitauerat, ut patet ex Rabani epistola ad eum scripta; ac demum monachis  cenobii Dionysiani in agro Parisiensi. Alcuinum Rabano scribendi hos libros auctorem fuisse apparet ex Alcuini epistola 55 benedicto sancti Benedicti puero Mauro  inscripta, in editis mendose ad Benedictum, ubi hec uerba: »Libellum quem me rogante scribi promisisti, rogo ut tua faciat promissio firma, et mea impleatur letitia;« et in fine: »ualeas feliciter cum pueris tuis.« Qua ex epistola colligebam Alcuinum preteruectum esse annum Christi 804, sed postea in Appendice superioris tomi correxi, quod in elogio Alcuini asserueram. In eius persona Rabanus sancto Martino cecinit horum librorum carmen dedicatorium, in quo etatem suam exprimit his uersibus.

 Ast ubi sex lustra impleuit, iam scribere tentans,
   Ad Christi laudem hunc condidit arte librum.
Conuenit hoc tempus cum anno fere 806, siquidem Rabano diaconatus, quem anno Christi 801 suscepit, anno etatis 25 collatus est. Idem opus post aliquot annos Ludouico Augusto nuncupauit, apposita initio imperatoris effigie. Id prestitum aliquanto tempore post primam huiusce operis editionem, colligo ex his Rabani uerbis: »Nam libellum quem in honorem sancte Crucis dudum prosa, metroque composui, nunc tue serenitati supplex offero.« Eosdem libros postea, rogatu, ut puto, Hilduini abbatis, cui Commentarios Regum dedicauit, etiam monachis Dionysianis misit, commendauitque hoc carmine,  quod in editis non exstat, cui premittitur hec inscriptio: Dilectissimis in Christo fratribus in cenobio sancti Dionysii martyris constitutis, Rabanus uilissimus seruorum Dei eternam in Domino optat salutem.

Martyribus sanctis placuit mihi mittere donum,
   Tempore quod prisco uersibus edideram.
Nam crucis ad laudem Christi prosaque, metroque
   Confeci librum mente, manuque simul.
Quem post Augusto Ludouico offerre placebat,
   Sedi et apostolice mittere post libuit.
Quod uerba et sensum facundia rite probaret.,
   Urbis Romane dogma et apostolicum.
Et quia cum sociis sanctus Dionysius olim
   Inde est huc missus, ipsum opus ei dederam.
Quod, fratres sancti, accipiatis poseo libenter,
   Pro artifice ac uili fundite, queso, preces.
Ut Deus omnipotens, cunctorum conditor almus,
   Delicti ueniam det pius ipse suo.
Protegat illesum, totum et conseruet in euum,
    Ut cum fine bono hinc scandat ad alta poli.
Christus uos saluet, Christus conseruet ubique,
   Semper in eternum, ut opto, ualete bene.

Anno 819 Rabanus iam presbyter libros de Institutione clericorum obtulit Haistulfo archiepiscopo Maguntino, anno quo facta est ecclesie Fuldensis dedicatio, ut constat ex carmine dictis libris prefixo, quod inter pematia Rabani editum est.

Abbas factus anno 822, Commentarios in Mattheum et Homilias quasdam dedicauit eidem Haistulfo, qui obiit anno 826.

Anno circa 830 Explanationem in Octateuchum submisit Freculfo Lexouiensi in Gallia episcopo, qui eam ab ipso litteris et precibus obtinuit.

Anno 834 scripsit Ludouico Augusto Consolatoriam  epistolam, post calamitatem que ei accidit ex parte filiorum suorum; postea Collectarium ex sententiis diuinorum librorum, de reuerentia filiorum erga patres, et subditorum erga reges: quod a u. C. Stephano Baluzio nuper editum esse dixi.

Eodem fere tempore Librum Iosue exposuit »rogatu Friderici episcopi« Traiectensis ad Rhenum, anno 834 occisi, premissa epistola dedicatoria, cuius fragmentum retulit Henschenius, acceptum a Petro Franscisco Chiffletio societatis Iesu presbytero erudito, a quo eam accepit noster Acnerius, cum ipso Commentario in tres libros distincto, qui in editis non exstat.

Paulo post, Humberto Wirtziburgensi episcopo rogante, explanauit Libros Iudicum et Ruth; tum  Libros Regum petente Hilduino abbate: quam expositionem Ludouico Augusto Fulde obtulit; nec ita longe post Ludouico regi transmisit commentationes in libros Paralipomenon.

Circiter annum 836 Iudithe Auguste, postquam »hostes suos non parua ex parte uicerat,« dicauit scriptionem suam in libros Iudith et Esther, cuius prefatio necdum typis uulgata, quam beneficio eiusdem doctissimi uiri Petri Francisci Chiffletii accepimus, hic reddenda est ex codicibus Benigniano et Fontanensi. 

Postea explanationem in Libros Machabeorum Geroldo Archidiacono palatii Ludouici imperatoris nuncupauit  ante annum 840, tum Expositionem in Sapientiam et Ecclesiasticum Otgario Maguntino pontifici; et Epistolam ad Notingum ueronensem episcopum ante mortem Ludouici imperatoris scripsit.

Post annum 840, mortuo Ludouico Augusto, Libros in Hieremiam obtulit Lothario imperatori: quos Hartmotus decanus Sancti-Gallensis scribi curauit, referente Ratperto in cap. 9.

Anno 842 ineunte Collectarium in Epistolas Pauli transmisit Lupo, post abbati Ferrariensi, qui nuper ex schola Fuldensi in Galliam redierat, ex dictis: quo fere tempore Commentaria in Ezechielem Lothario Augusto inscripsit; et Otgario archiepiscopo Librum penitentialem, in cuius capite 15 meminit pugne Fontanetice, que inter filios Ludouici Augusti  commissa est anno 841. Ad idem etiam tempus reuocanda est Epistola de Chorepiscopis ad Drogonem Mettensem episcopum, item epistola ad Regimboldum chorepiscopum Moguntinum de quibusdam questiunculis penitentie.

Eodem etiam tempore explicauit Librum Danielis prophete, rogantibus amicis, suamque hac de re lucubrationem postea inscripsit Ludouico Germanie regi: cui item Expositionem in Cantica, que ad matutinas per septimanam leguntur, nuncupauit.

Anno circa 844, tempore scilicet uacationis a regimine abbatiali, Libros XXII de Uniuerso condidit in gratiam Hemmonis episcopi Halberstatensis, quod opus itidem Ludouico regi petenti submisit cum epistola etiam nunc ei prefixa.

 Anno 847 scripsit archiepiscopus Epistolam ad Heberardum comitem contra Gotescalcum, que in editione Ughelli data dicitur X Kal. Maii.

Item eodem anno 847 concilii Moguntiacensis canones Ludouico regi data epistola obtulit.

Anno sequenti habita synodo contra Gotescalcum scripsit de eo epistolam ad Hincmarum Rhemensem episcopum, cui Gotescalcum remisit: et post aliquot annos aliam eidem de eodem typis a Sirmondo uulgatam direxit. Ad hunc etiam annum, quo Ludouicus rex Mogontiaci placitum habuisse perhibetur in Annalibus Fuldensibus, reuocandam existimo Rabani epistolam ad Regimbaldum chorepiscopum de penitentialibus factis, in noua Conciliorum editione tomo uIII editam, in qua responsi sui moras excusat ex eo  quod ad Ludouici regis susceptionem fuisset occupatus.

Denique post annum 853 scripsit Epistolam ad Egilum abbatem Prumiensem: cuius epistole mentionem facit in epistola post ab eo missa ad Heribaldum episcopum Antissiodorensem. Notitiam temporis, quo utraque hec epistola scripta est, debemus diligentie eruditissimi uiri Stephani Baluzii, qui eam secundis typis uulgauit cum accurata hac de re prefatione: ubi obseruauit Egilum seu Eigilem, ad quem iam abbatem Prumiensem prior ex his duabus epistolis scripta est, hanc dignitatem iniisse anno 853, uti etiam in eius Elogio demonstrabo inferius. Porro in posteriori ad Heribaldum, que a Reginone, Iuone  et Gratiano in collectionibus canonum citatur sub nomine epistole Rabani, mentio fit epistole ad Egilonem abbatem, ac proinde epistola ad Heribaldum, qui Liber penitentialis apud Steuartium inscribitur, aliquanto tempore post aliam ad Eigilem scripta est, ac fortasse postrema operum Rabani, que quidem habemus. Adamus Bremensis canonicus in Historie ecclesiastice cap. 22 mentionem facit capituli Rabani de fama Ebonis ambigua. Quod capitulum postremum exstat in epistola ad Heribaldum. Hec sunt que de Rabani scriptis obseruare potui, alia aliorum diligentie permitto.

50. Superest ut examinemus hoc loco nonnulla que in Rabani scriptis animaduersione digna nonnullis fortasse uideantur. Unum est, quod in epistola  seu libro penitentiali ad Heribaldum, Eucaristiam secessui obnoxiam subobscure dicat, negetque in eo sacramento contineri idem Christi corpus quod natum est de Maria uirgine: quod postremum diserte asseruit in epistola ad Egilonem abbatem. uerum quodcunque illud utrumque est, Rabanum ab omni errore hac in re immunem fuisse contendunt uiri eruditi qui de Eucaristia tractauere.

51. Alius etiam locus est apud Rabanum in lib. Iu de Uniuerso, cap. 10, in quem forsan itidem animaduerti possit, ubi ait: »Nullum catechumenum, quamuis in bonis operibus defunctum, uitam eternam habere credamus, excepto martyrio, ubi tota baptismi sacramenta complentur.« Eamdem sententiam habet Chiffletiana Confessio Alcuini, a quo preceptore  haud scio an Rabanus hanc doctrinam acceperat. Huic obstat Augustinus lib. Questionum in Leuiticum, cap. 84, ubi »inuisibilem sanctificationem quibusdam adfuisse atque profuisse sine uisibilibus sacramentis« probat exemplo Cornelii et aliorum. Et lib. Iu de Baptismo contra Donatistas, postquam multa hac de re disseruit, cap. 22 sic concludit: »Tunc impletur inuisibiliter baptismus, cum mysterium baptismi non contemptus religionis, sed articulus necessitatis excludit.« Consentit Ambrosius in concione funebri de obitu ualentiniani iunioris, ubi non dubitanter asserit ipsum, etsi ante susceptum baptisma decesserit, accepisse gratiam, quam poposcerat atque desiderauerat. Hinc preclare de eo scribit in hunc modum: »Qui habuit spiritum tuum,  quomodo non accepit gratiam tuam? aut si, quia solemniter non sunt celebrata mysteria, hoc mouet: ergo nec martyres, si catechumeni fuerint, coronentur: non enim coronantur, si non initiantur. Quod si suo abluuntur sanguine, et hunc sua pietas abluit et uoluntas.« Itaque ex Ambrosii et Augustini sententia, non solis catechumenis martyrio affectis ad salutem prodest uoluntas suscipiendi baptismi, sed etiam iis qui huius sacramenti gratiam sincero ac feruenti animo poposcerunt ac desiderarunt; nec ab eo suscipiendo reuocati sunt ex negligentia, sed ex dispensatione diuina. Idem ualide ac diserte propugnauit sanctus Bernardus in epistola 77 seu tractatu ad Hugonem de Sancto uictore, adductis Augustini  et Ambrosii testimoniis aduersus quemdam secus sentientem. At oppositum inuenio apud Augustinum ipsum in sermone 20 de uerbis Apostoli, cap. 6, ubi expendens, »quare« duobus catechumenis, uno probo, altero improbo, »iste adductus est a gubernatione Dei, ut baptizaretur: ille autem, cum bene catechumenus uixerit, subita ruina mortuus est, et ad baptismum non peruenit;« hoc unum respondet: »Quere merita, non inuenies, nisi penam; quere gratiam, o altitudo diuitiarum.« Hinc apparet Augustinum sensisse hoc loco, bono illi catechumeno, quod ad baptismi gratiam non peruenit, deputari ad penam, nec bonos mores ad salutem profuisse. Quod unum Rabanus et Alcuinus fortasse docuerint, tametsi cum Ambrosio et Augustino alio in loco admiserint,  bonis catechumenis, qui magna ac perfecta caritate baptismi gratiam desiderauerint, non obesse quod rapti sint ante suscepta mysteria: secus si remissa,  quamuis bonis operibus prediti fuerint. Quamquam omnes uniuersim catechumenos sine redemptione baptismi defunctos, sacra oblatione et Ecclesie suffragiis priuat concilium Bracarense secundum cap. 17.

52. Denique nonnulli uitio uertunt Rabano quod Gotescalcum eiusque doctrinam damnauerit. At ex opposito sunt qui Rabani factum hac in parte probent. Sane ipsum recte sensisse de predestinatione constat ex eius epistolis superius laudatis: atque etiamsi Gotescalci sententiam itidem rectam fuisse concedamus, non immerito tamen repressus a Rabano est: tum quia predicationis officium in eius prouincia temere usurpauit, tum quia nimis quam pertinaciter uocabulo predestinationis in sequiorem  partem abuti credebatur cum populi offensa, quo in sensu hec uox rarius a Patribus sumitur.





B. RABANI MAURI uITA AUCTORE RUDOLFO RUDOLFO SCHOLASTICO EIUS DISCIPULO






OBSERuATIONES PRAEuIAE.

Librum de gestis RABANI, seu HRabani, alio nomine  MAURI, monachi primum, dein abbatis Fuldensis, ac demum archiepiscopi Moguntini, scripsit Rudolfus, seu HRuodolfus, Rodulfusue, Fuldensis monachus, ipsius Rabani discipulus, is qui sancte Liobe abbatisse Bischofheimensis uitam in litteras retulit, editam in seculi tertii parte secunda, ubi plura de Rudolfo diximus. Dubium est an HRuodolfus scholasticus et cancellarius, qui Ratgario abbate quasdam litteras donationum pro monasterio suo exarauit anno primo Ludouici Augusti, apud Pistorium pag. 524, idem sit cum Rudolfo isto: an uero Rudolfus subdiaconus, qui alias postea scripsit anno eiusdem Augusti octauo, pag. 530, et anno decimo, pag. 534, 535. Certe cum Rudolfus istius uite conditor fuerit Rabani discipulus, eum Ratgarii abbatis tempore, quo Rabanus Fulde litteras docebat, iam cancellarium et scholasticum dictum fuisse non puto. ueri similius est, ipsummet esse Rudolfum subdiaconum, qui anno Ludouici octauo chartam condidit uice Althuringi presbyteri: ac proinde nondum cancellarius.  Presbyter deinde scholis prefectus est post Rabanum, quem suum ipsius preceptorem uocat in prologis uite subiecte et sancte Liobe, cuius uitam aggressus est imperio uenerandi Patris, ut ipse ait, ac preceptoris mei HRabani. Eum oratorem, confessoremque suum, ac scholarum Fuldensium prefectum appellat Ludouicus Germanie rex in charta donationis, cuius fragmentum refert Browerus in cap. 14 libri III Antiquitatum Fuldensium. Sane Ermenricus leuita, Elewangensis monachus, uitam sancti Soli nuncupat omni in arte celeberrimo domno Ruodulfo meo didascalo, a quo bonitatem ac doctrinam se in annis iuuenilibus prelibasse fatetur. Rabani uitam integram an absoluerit Rudolfus, incertum; nusquam enim integra prodiit in lucem: sed deficit in enumeratione Rabani Operum, nulla eius archiepiscopalis regiminis mentione facta, tum apud Serarium in Historia Moguntina, tum apud Coluenerium initio Rabani Operum, tum apud Browerum  in Antiquitatibus Fuldensibus, et Bollandum in Februario suo.

2. Hanc Rudolfi lucubrationem si legit, in iuste  uite numero non habuit Ioannes Trithemius, qui in prologo uite Rabani, quam tribus libris hortatu Alberti Moguntinensis pontificis digessit anno 1515, hec habet: »Nec mirum si plura gestorum eius silentio pertransiui, quippe qui nullum ante me fixum, solidum et sufficientem de hac ipsa materia potui habere scriptorem, sed primus auctor esse sine precedente compellor.« Et infra: »Plures, fateor, historiarum scriptores uaria laudum preconia de hoc beatissimo atque doctissimo uiro in suis lucubrationibus passim hinc inde scripserunt: quorum tamen nullus uitam eius continuata serie composuit.« Propterea ad eam scribendam impulsus est Trithemius, illamque in tres, ut dixi, libros distinxit: quorum primus est de Rabani uita priuata, secundus de eius regimine abbatiali, tertius de episcopali. In ea lucubratione Trithemius aliquoties usus est testimonio Meginfridi Fuldensis monachi seculo XII, ex uolumine De temporibus gratie, hactenus inedito, in quo Rabani sepius meminit. Ceterum etsi Trithemii  opus de Rabano spernendum non sit, ut tamen recuderetur, non uisum est opere pretium, propter multiplicia errata que in eo commisit: maxime cum istud opus exstet initio Rabani Operum et in Februario Bollandiano, ubi Godefridus Henschenius Rabani uitam eruditis commentariis illustrauit. Nobis proinde sat erit habere libellum Rudolfi, cui historicum Rabani Elogium uice commentarii premisimus.

3. A sancto Bonifacio Rabanus Moguntiacensis episcopus, uite sanctimonia preditus, tertius est ex ordine sancti Benedicti, ex quo educti sunt quotquot fere illam sedem tenuerunt post Rabanum ad seculum usque duodecimum. Omnino tredecim pumerabat Paulus, Langius, ex ipsius Chronico Citizensi. Non mirum proinde, si tot in illis partibus fuerint Benedictine familie monasteria, adeo ut »in sola prouincia Moguntina« Trithemii tempore superessent »centum uiginti quatuor abbatie nostri ordinis,  preter illas que ab ordine dimembrate sunt, quarum numerus denarium superat,« teste ipso Trithemio in lib. I de uiris illustribus ord. S. Benedicti, cap. 2.



PRAEFATIO AUCTORIS.

1. Scriptores rerum ecclesiasticarum cum sapienter, tum etiam utiliter instituerunt, uitas et facta iustorum, et secundum diuina precepta uiuentium uirorum, per litterarum reuelationes tradere posteris. Merito a fidelibus magnis ideo laudibus extollendi, quod non inuidiose silentes ea pretermiserunt; sed caritate, que omnibus prodesse desiderat, abundantes, ad exemplum recte uiuendi cunctis imitari uolentibus fidei ueritate subnixi protulerunt. Si enim non ita fecissent, nequaquam scire potuissemus  quid sancti patriarche, quid prophete, quid apostoli, quid etiam ceteri sancti martyres et confessores Christi gesserint, uel docuerint, quibusque signis et uirtutibus ante uel post mortem suam claruerint; nisi ex eorum scriptis credita et intellecta nosceremus; qui ea non captande proprie laudis intentione protulerunt, sed ut per eiusmodi exempla ad emendandos prauos mores humane presumptionis, et ad collaudandam diuine maiestatis potentiam quorumcunque animos incitarent. Itaque eorum laudabile institutum pro modulo meo sequens, facultate qua ualeo scribere nitor uirtutes et miracula que Deus per sanctos suos modernis temporibus facere dignatus est, quorum sacri cineres regionem nostram illati, quotidie fidelibus causa salutis  exsistunt, credens me non inaniter, imo utiliter, et mihimetipsi et multis aliis laborare: mihi quidem, quia premium laboris mei cum eis, quos ob laudem Dei in simili opere sudantes imitatus sum, me habiturum esse per Dei gratiam confidens; aliis uero, quia rebus cognitis ueneranda sanctorum solemnia fidelius amplectuntur, et maiore mentis deuotione accensi, in laudem Creatoris sui letius assurgunt.

2. Temporibus igitur Ludouici imperatoris, qui post genitorem suum Carolum Magnum imperatorem, per annos septem et uiginti [a 1Kb] Francorum tenuit imperium, multorum reliquie sanctorum ab urbe Roma in Franciam delate sunt: quarum alie quidem ab eis adducte sunt, qui iussu dominorum suorum ut id efficerent Romam profecti sunt; alie  uero per clericos sancte sedis apostolice et ciues Romane urbis allate, uel per uiam qua ferebantur, uel in locis quibus suscepte et condite sunt, multis et magnis miraculorum signis, cuius essent apud Deum meriti claruerunt. Constat namque reliquias sancti Sebastiani martyris ab urbe Roma deuectas, et ab Hilduino abbate apud Augustam Suessionum [Al., Suessorum] Gallie ciuitatem, in ecclesia sancti Medardi confessoris uenerabiliter conditas, tantis et inauditis omnibus retro generationibus florere miraculis, ut reuelatio eorum fidem excederet [b 1Kb] , nisi certum esset omnibus fideliter credentibus, quod Deus et Dominus noster iehsu Christus, qui gloriosus est in sanctis suis, mirabilis in maiestatibus, faciensque prodigia, omnia quecunque uoluerit in  celo et in terra sine ulla difficultate potest efficere. Ossa quoque beatorum martyrum Marcellini et Petri [c 1Kb] , Proti atque Hyacinthi [d 1Kb] , cum reliquiis sanct Hermetis, non minore miraculorum gloria in diuersis sanitatibus infirmantium quotidie fulgent: que et ipsa a Roma translata, et Einhardo [e 1Kb] abbati adducta, iuxta Menum Germanie fluuium, in uilla que prius Mullinheim, nunc autem Saligunstat [f 1Kb] dicitur, digna celebratione a fidelibus uenerantur. De quorum translatione simul et uirtutibus, quas per eos Deus operatus est, quia diligenter memorie traditum est, hic dicere omitto.

3. De ossibus uero beati Alexandri martyris, et aliorum sanctorum quorum nomina suis locis dicentur, scribendum esse censeo qualiter, et a quibus,  uel ad que loca translata sint, quibusque signis et uirtutibus, siue in itinere quo ferebantur, siue in locis quibus condita sunt, floruerint, memorie mandandum: ut cum de translatione et miraculis eorum secundum ueritatem gestorum fuerit sermo prolatus, quibus in locis a fidelibus ueneranda debeant inueniri, per hec scripta ualeat agnosci.



INCIPIT uITA.

4. In ea parte Germanie quam Franci qui dicuntur Orientales inhabitant, locus est ex nomine uicini fluminis [g 1Kb] Fulda uocatus, situs in saltu magno, qui moderno tempore ab incolis illarum regionum Bochonia [h 1Kb] appellatur: quem sanctus Bonifacius martyr, legatus in Germaniam ab apostolica sede directus,  et episcopus Moguntiacensis ecclesie ordinatus, quia secretus erat et a populari frequentia ualde remotus, impetrauit a Karlmanno [a 1Kb] regi [b 1Kb] Francorum, et cum auctoritate Zacarie [c 1Kb] , sancte sedis apostolice summi pontificis, monasterium in eo constituit monachorum, anno ante passionem suam decimo, qui fuit ab Incarnatione Dominica quartus et quadragesimus et septingentesimus annus.

5. Huic itaque monasterio quintus a beato Bonifacio prefuit in regimine Rabanus abbas et preceptor meus, uir ualde religiosus, et in Scripturis diuinis apprime eruditus: cuius omne studium fuit in meditatione legis Domini et in doctrina ueritatis, curaque maxima circa disciplinam monasticam et profectum discipulorum. Mens eius ad ea disponenda  que ad cultum diuinum pertinent semper erat intenta. Quotiescunque a curis secularibus  liber esse permittebatur, aut alios sacris litteris instruebat, aut in legendo uel dictando diuinis Scripturis semetipsum pascebat. Inter hec et alia quibus in oratione, uigiliis et abstinentia, ceterisque uirtutum titulis formam se sibi subditis prebebat, monasterium [d 1Kb] totum domibus apertis [Forte, aptis] et habitaculis congruentibus exstruxit; et ecclesiam ex diuerso metallorum pretiosarumque uestium genere pulchra uarietate decorauit. Per cellas quoque fratrum sibi commissorum et per alia loca multa ad se pertinentia, in quibus prius non erant, ecclesias cum permissione episcopi sui construxit: quas collectis undecunque  sanctorum reliquiis, eorum nomine et honore consecrari fecit.

6. Erant etiam per diuersas prouincias predia monasterio subiacentia, partim ex donis regum, partim ex liberalitate fidelium personarum, propter amorem Dei et uenerationem sancti martyris Bonifacii illuc collata: quorum alia quidem per uillicos ordinauit, alia uero, et maxime illa in quibus ecclesie fuerant, presbyteris [e 1Kb] procuranda atque disponenda commisit. E quibus, qui in Italia predium procurabat, quod Adumar quondam comes sancto Bonifacio tradidit, nomine Addo, inde rediens, inter cetera retulit Alabingum [Al., Halabingum] quemdam, potentem in Italia uirum, mandasse abbati,  quod cuiusdam sancti martyris ossa uellet ei transmittere, si congruus ab eo uenerationi illius locus exhiberetur, partemque hereditatis sue quam in Francia, unde oriundus fuit, habebat, solemni donatione loco illi conferre disponeret, ad deseruiendum usibus eorum qui ibi essent seruituri. Quibus ille auditis, quia multum in Domino gauisus, talium rerum desiderio non parum mouebatur, absolutisque celeriter causis propter quas presbyter uenerat, remisit eum in Italiam, mandans memorato uiro Alabingo in translatione reliquiarum sancti illius martyris non segniter agendum; quin potius propter uarios euentus rerum omni uelocitate ut efficeretur esse festinandum. Iam se diuinis officiis faciendis basilicam congruentem habere constructam,  et omnia parata que ad susceptionem et cultum huiusmodi rerum usus exposcit; neque aliquid esse ex hac parte impedimenti, quin pollicitationem suam, si uoluntas non defuerit, ualeat implere.

7. Cumque profectus esset presbyter, ut in Italiam reuerteretur, contigit ut quidam diaconus Romane Ecclesie, nomine Deusdona [f 1Kb] , ueniret in Franciam, specie quidem quasi pro quibusdam suis necessitatibus regis opem imploraturus; re autem uera sanctorum quas secum habebat reliquias alicui religiosorum in Francia uirorum daturus, cuius adiutorio posset inopie sue aliquod capere supplementum. Transcensis igitur Alpium iugis, cum ad plana et campestria descendisset in finibus Alamannorum, uenit ad quamdam uillam, que uocatur  Kentibruto, in pago Turihgawe [g 1Kb] , ubi ecclesiam cum reliquiis ingressus, cum benigne a presbytero susceptus esset, dedit ei partem reliquiarum beati Alexandri [h 1Kb] martyris sub altare ecclesie collocandam. Quo facto, mox quanti meriti apud Deum esset miraculis declarantibus cepit ostendi. Audientes enim populi sanctorum allatas reliquias esse, debiles et egrotos et uariis incommodis afflictos undique ceperunt adducere, credentes per orationes sanctorum pristinam recuperare sanitatem. Inter quos femina quedam, immundo spiritu possessa, basilicam introiuit; cumque a presbytero iuxta morem ecclesiasticum exorcizaretur, per os illius demon respondit, si ab ea fuisset eiectus, statim in aliud uas  quod sibi in eadem regione concessum esset, ingredi deberet: Othmarum quemdam, quem intraturus esset, ex nomine designans. Ad quem presbyter, quia non procul habitabat, mox nuntium mittens, iussit ut, confessione facta, peccatorum penitentiam ageret, ne forte facinorum suorum merito fieret inimici [a 1Kb] . Qui preceptis obediens ad penitentiam, quam diabolus semper auersatur, tota mente confugiens, insidias euasit inimici: demon uero per uirtutem sancti martyris ipsa die eiectus, feminam quam tenebat sane mentis et incolumem reliquit.

8. Item quedam femina, orationis causa ueniens ad reliquias sancti, duas inaures aureas pro munere obtulit ad altare: quas ancilla, que in eius obsequio erat, super altare positas concupiscens, cum inter  ceteras mulieres que aduenerant orationi incumberet, optauit in corde suo ut eas cum iustitia redemptas habere potuisset. Cumque inter orandum id animo uolutaret, mox mirum in modum, aliis ab oratione surgentibus, ipsa se erigere nullatenus potuit; sed ita, ut super genua sua orationi incubuit, quodam rigore contracta permansit. Interrogata autem a presbytero causam peccati, cuius merito tan. subitam membrorum contractionem pertulisset, uel quid animo gereret quando in oratione procubuit, respondit nullam sibi aliam lesionis sue causam uideri quam inaurium illarum concupiscentiam. Cui presbyter: Si sancti, inquit, Alexandri uoluntas sit, ut eas, sicut desiderasti, possideas, surge et tolle illas de altari. Ad cuius uocem mox illa sanitate recepta  surrexit, linteumque quod circa caput suum habuit ad altare uolens offerre, nullo conamine de capite potuit abstrahere. Quod cum uideret presbyter, et ex recuperatione sanitatis intelligeret, puelle etiam inaures quas desiderauerat diuinitus esse concessas, datis ei inauribus ait: Accipe munus quod desiderasti, idque tibi gratis a sancto Dei, non pro temporali pretio cognosce esse donatum. Illa uero gratias agens Deo, et merita sancti Alexandri glorificans, domum cum domina sua gaudens reuersa est.

9. Postea contigit quasdam pauperculas mulieres orandi gratia ad sanctas illas reliquias deuota mente properantes uenisse ad fluuium Turiseo [b 1Kb] ; cumque non possent absque nauigio transire, nec haberent  quod pro naulo darent,  nauta autem cum uehementer instaret naulum ab eis exigens, tandem obtulerunt ei quatuor panes, uno tantum sibi ob necessitatem uictus reseruato. Sed cum ille adhuc non acquieuisset, dederunt ei et quintum, magis eligentes ad tempus famem moribundi corporis perpeti, quam uicturam perpetuo animam sancte orationis fructu priuare. Recepto autem quinto pane, in alteram amnis ripam feminas miser ille nauigio transposuit; assumptisque panibus ac ceteris quas  simili inhumanitate contraxerat rebus, ad propria redire uolens, subita neruorum duritia ita deriguit, ut de loco in quo erat ullo se conamine mouere non posset; stabatque stupefactus, ac pauore perculsus cogitare cepit unde ei tanti mali contingeret casus. Tandem accusante conscientia in se reuersus, scelus quod commiserat recognoscit; commissique penitens, ad sancti reliquias, que iam tunc ab omnibus fere regionis illius incolis religiosa ueneratione frequentabantur, pro absolutione sua ire desiderat; statimque diuina miseratione gradiendi facultatem recipiens proficiscitur, ecclesiam intrat, panes ante altare cum publica facinoris sui confessione deponit. Quos ut mulieres receperunt, integram sanitatem adeptus, domum suam cum gaudio repetiuit.

 10. Item quidam de comitatu Geraldi comitis, nomine Perathgarius, filius Theodaldi, iter agens, cum uenisset secus ecclesiam in qua sancti martyris posite sunt reliquie, et uellet preterire, admonitus a puero, qui comitatus est eum, ut ad sacras reliquias causa orationis paululum declinaret, respondit sibi tunc quidem esse festinandum propter legationem domini sui peragendam, tempore uero opportuno ad orationem esse ueniendum. Inter hec uerba subito equus cui sedebat, inuisibili potentia fixus, stabat immobilis; et licet nimium calcaribus fatigatus, nullo modo ad ambulandum poterat impelli. Unde factum est, ut confusus ac pauore perterritus descenderet de equo; et quod prius equitando  facere contempsit, impleuit ambulando. Perrexit igitur ad ecclesiam, et coram reliquiis sancti martyris expleta suppliciter oratione, agrum iuris sui, qui possessioni ecclesie illius contiguus erat, pro salute anime sue, solemni donatione ei contulit; sicque itinere suo, quo missus fuerat, libero cursu perrexit.

11. Alio quoque tempore contigit ut uir quidam de orientalibus Alamannie partibus, cum sociorum suorum comitatu non modico, causa orationis ad predictas reliquias ueniret, portans secum donaria ad sacrarium Domini offerenda. Que cum posuisset super altare, protinus elapsa in terram ceciderunt; factumque est, ut tertio superposita, nichilominus in terram corruerent. Unde presbyter intelligens aliquid  inesse latentis nequitie menti uel actibus offerentis, ait ei ut sua tolleret, et ad propria remearet; monuitque eum circa salutem anime sue esse sollicitum, ac pura confessione et dignis penitentie fructibus conscientiam suam mundare, quo orationes eius et munera deinceps Deo potuissent esse placabilia.

12. Erat uir quidam in eadem regione, Sigibaldus nomine, ex cuius seruis inter ceteras multitudines, que ad orandum confluebant, unus ad ecclesiam uenit, susceptusque a germano suo eiusdem ecclesie  seruo, apud eum diebus aliquot mansit. Cum autem reuerteretur, subito in itinere quo gradiebatur obmutuit. Qui uero cum eo erant, cognito quod acciderat, duxerunt illum ad dominum suum, eique geste rei ordinem per omnia pandebant. Dominus uero serui statim eum remisit ad ecclesiam; et quia per merita sancti martyris Christi recuperata pristina sanitate curatus est, tradidit eum in loco reliquiarum eius perpetuo seruiturum. Multa quidem et alia in eodem loco diuinitus fieri miracula a commeantibus celebri sermone nuntiantur, que huic operi, ne forte prolixa narratio legentibus fastidium generaret, inserere nolui. Hec autem que commemoraui, in quodam libello inde allato suscepi, et eodem ordine quo scripta erant, licet non eisdem uerbis,  quia certa esse uidebantur, inserui: ut ex his cetera, que uulgari sermone referuntur, ueracius credi et certius ualeant sciri.

13. Supradictus autem diaconus, itinere quo ceperat, in Franciam [a 1Kb] uenit, ac primum se ad Einhardum contulit, cuius supra mentionem feci . Deinde, commendatis sub signaculo sanctorum reliquiis, ibi in ecclesia beatorum martyrum Marcellini et Petri conseruandis, Moguntiam profectus est, ubi tunc erat quidam presbyter ex monachis nostris, nomine Theotmar [b 1Kb] , pro causis quibusdam ab abbate ad Otgarium [c 1Kb] archiepiscopum missus. Is cum diaconum uidisset, cognito quod esset Romanus, percontatus est ob quam causam tam procul a patria peregre esset profectus; auditisque  causis itineris, hortari eum cepit ut partem reliquiarum, quas se habere confessus est, suo donaret abbati, sciens se procul dubio ob id bene ab eo fore remunerandum. Placuit diacono suadentis consilium; factaque promissione dimisit presbyterum, die qua tunc inter eos conuenerat, ad locum ubi reliquias dimisit, obuiam ei reuersurum; et si abbati conuentio eorum placuisset, reliquias suscepturum. Ille ante cum festinatione monasterium reuertens, primum responsa archiepiscopi retulit abbati; deinde quomodo cum diacono de reliquiis condictum habuerat, intimauit. Quibus ille auditis, ualde gauisus est, uolensque uelociter experiri fidem sponsionis, remisit eum, et alterum cum eo presbyterum ex fratribus nostris, nomine Artharium, cum munusculis,  sicut promissum erat, diacono perferendis; ad cuius hospitium cum uenissent, allatis muneribus, reliquias quas promiserat reposcebant. Tum ille: Deliberatum, inquit, habeo uobiscum pariter ad monasterium proficisci, et non solum partem reliquiarum,  sicut promisi, sed etiam totum, quod modo habeo ex omnibus, quas ad hanc terram attuli, uestro abbati offerre, eiusque fidei me cum eis pariter committere. Erat autem eo tempore festiuitas [d 1Kb] sanctorum martyrum Marcellini et Petri, ad quam quia magna multitudo populi confluxerat, et diaconus quosdam ex eis apud quos hospitabatur suspectos habebat , uisum est eis, non prius loco egredi, quam transacta festiuitate populus ad sua remearet; miseruntque ad abbatem, diaconi uoluntatem nuntiantes: ipsi interea que itineri suo et subuectioni sanctarum reliquiarum necessaria uidebantur parare curabant. Erat etiam non procul ab eis presbyter, unus ex fratribus nostris,  nomine Authadus [Boll., Anthadus], prepositus locorum in illis partibus monasterio subiacentium, cui iniunctum erat ut statutis temporibus inde necessaria fratribus administraret. Hunc statuerunt accersiri, quo facilius id quod inchoatum habebant et efficere moliebantur, fraterno roborati consilio, implere potuissent.

14. Qui cum uenisset, et finita solemnitate populus ex maxima parte iam recessisset, paratis omnibus que itineris eorum usus postulabat, loculum quo sancte reliquie erant recondite eleuantes, cum hymnis et laudibus ferre ceperunt, undique per uiam confluentibus populis, et elata in excelsum uoce diuinas laudes cantantibus; ac sic iter eorum Domino prosperante, cum turba non modica que feretrum  sequebatur, die altera ad monasterium uenerunt. Fratres autem occurrerunt eis cum crucibus ac cereis, aduentum eorum prestolante abbate in ecclesia beati Ioannis Baptiste [e 1Kb] , que erat in itinere eo, distans a monasterio Africum uersus quasi stadiis nouem. In quam pridie Nonas Iunii cum sacris reliquiis intrantes, populo qui eos de diuersis ueniens per saltum secutus est, et iam reuerti uolebat, orandi ac uota soluendi spatium dabant. Quibus peractis leuantes loculum, ad monasterium uenerunt, ac basilicam beati Bonifacii martyris cum laude et letitia ingressi, iuxta altare, in parte meridiana feretrum cum sacris cineribus posuerunt.

15. Altera autem die Deusdona diaconus, et germanus frater illius, nomine Theodorus, laicus, primo  mane cum abbate ac duobus presbyteris, quorum ego alter eram, seorsum basilicam ingressi, loculum aperuerunt, et singulorum ossa sanctorum, sicut in puluinis semotim condita fuerant, proferentes, abbati dederunt, coxam uidelicet ac pedem sancti Alexandri  pape et martyris, et [a 1Kb] brachium Felicissimi diaconi, [b 1Kb] caput sancte Concordie martyris, ac partem de ossibus sanctorum apostolicorum [Boll., episcoporum] Fabiani [c 1Kb] [Al., Fauiani] atque Urbani [d 1Kb] martyrum Christi; pedem beati Castuli [e 1Kb] , ac dentem sancti [f 1Kb] Sebastiani; de ossibus sanctorum [g 1Kb] Pamphili presbyteri et martyris, Papie [h 1Kb] , Mauri, atque uictoris [i 1Kb] ; [i 1Kb] sancte quoque Felicitatis matris septem filiorum, et sanctarum uirginum et martyrum [k 1Kb] Emmerentiane atque Basille [l 1Kb] partes non paruas, in singulis sacculis seorsum conditas. Quas cum ille uenerabiliter suscepisset, et cum honore ac reuerentia deosculatas loculo reconderet, post paucos dies remuneratum diaconum ac fratrem eius remisit in patriam, promittentes se cum aliis sanctorum reliquiis,  si eis uita comes ac diuinus fauor adesset, iterum ad eum esse uenturos.

16. Postquam illi reuersi sunt ut irent in patriam suam, euolutis diebus admodum paucis, memoratus abbas cum auctoritate Otgarii archiepiscopi Moguntiacensis ecclesie, per Reginbaldum [m 1Kb] , cepiscopum [n 1Kb] eius, ossa sanctorum martyrum Alexandri et Fabiani cum magno honore intulit in ecclesiam beate Dei genitricis Marie, ad septentrionalem plagam monasterii sitam, atque in arca saxea inclusis eorum plumbeis loculis ad orientem altaris collocauit Iu Kal. Augusti, erigens desuper ligneum edificium, mechanica arte fabricatum, quod argento et auro atque lapidibus pulchra uarietate decorauit; addens etiam uersus, quibus, unde, et quo, et ad quem [Al.,  ad que loca] translati sunt, declaratur, metrica lege compositos, et litteris aureis scriptos, hoc modo:

Pontifices summi, Roma huc quos misit habendos,
   Rectores fuerunt sedis apostolice.
Hos seruus Christi Raban suscepit ouando,
   Illorumque ossa hoc condidit et loculo.
 Leuite ergo duo predicta ex urbe secuti,
   uenerunt istuc digni et honore suo;
Quos idem famulus Domini mox obuius astans
   Supplex accepit, hicque simul posuit.
Martyr Alexander, martyr Fabianus et ipse,
   Huc uenere simul, doctor uterque pius.
Discipuli Sixti pape dignique ministri,
   Felicissimus hic Agapitusque [o 1Kb] manent.
Omnes hi pariter aulam hanc satis  ossibus ornant,
   uirgo Dei genitrix quam dicat et meritis.
uos quoque, qui intrastis templum, istos cum prece fusa
   Patronos uobis querite in auxilium.
Reliquorum uero sanctorum ossa, qui supra nominati sunt, in arca, quam ad instar arce federis Dei ex ligno fabricatam atque deauratam cum cherubin ac uectibus [Al., aspectibus] suis in basilica beati Bonifacii martyris in absida orientali posuerat, condidit,  donec uenerationi eorum locum congruum pararet. Quod et postea cum Dei adiutorio, quam celerrime potuit, deuotus impleuit. Hec autem gesta sunt anno ab Incarnatione Domini 835, indictione 13, regnante Domino nostro Iesu Christo, qui cum Deo Patre et Spiritu sancto uiuit et regnat Deus per omnia secula seculorum. Amen.

17. Post autem anno sequente uenit quidam laicus ab urbe Roma, Sabbatinus [p 1Kb] nomine, cum sociis suis in Franciam, ferens secum reliquias [q 1Kb] ; auditoque nomine supra memorati abbatis, cuius deuotionem in diuino seruitio ac ueneratione sanctorum longe lateque fama diuulgabat, uenit ad eum uIII Kal. Maii, deditque illi ossa sancti Quirini [r 1Kb] martyris,  qui fuit in Siscia [s 1Kb] urbe Pannonie quondam episcopus, et ossa beati [t 1Kb] Romani militis, qui a beato Laurentio baptizatus, statim capitali sententia consecutus est martyrium; de corpore sancti [u 1Kb] Cornelii pape ossa tredecim, et de corpore sancti [u 1Kb] Callisti pape decem, de corporibus uero sanctorum [x 1Kb] Nerei et  Achillei ossa sexdecim, sancti autem [a 1Kb] Turturini ossa, et sancti [b 1Kb] Stactei de cineribus corporis maximam partem et ossa decem. Ille uero uniuersa hec uenerabiliter suscepta in aream, quam supra sub duobus cherubin positam diximus, supplici deuotione collocauit.

18. Igitur dum hec agerentur, Addo presbyter abbatis, quem supra ad Alabingum quemdam pro suscipiendis alicuius sancti ossibus Italiam missum fuisse retulimus, corpus beati [c 1Kb] uenantii martyris in territorio Ariminensis urbis inuentum sustulit, et in Franciam redire festinauit. Ac primo quidem propter metum incolarum illud occulte ferebat; deinde uero postquam Alpium iuga transiit, et in fines Baioariorum peruenit, iam securior effectus, feretro impositum,  confluentibus undique populorum turbis, et excelsa Deum uoce laudantibus, detulit in cellam, que uocatur [d 1Kb] Suolenhus, sitam in regione Sualaueldoni [e 1Kb] , et ad australem plagam altaris ecclesie in feretro, sicut allatum erat, honorifice posuit. Erat autem eo tempore prepositus celle illius ex fratribus nostris, nomine Santharatus; qui statim misso nuntio omnem rei geste ordinem mandauit abbati, rogans sibi renuntiari utrum sanctas illas reliquias in eo loco ubi tunc erant permanere uoluisset, an sibi ad monasterium transferri. Omnes enim populi regionis illius id petebant, idque summis uotis optabant, ut corpus sancti martyris ibi habere mererentur, cuius opem in diuersis infirmitatum sanitatibus quotidie sentiebant. Abbas uero cum audisset, mox de suis  duos monachos presbyteros misit ad predictum fratrem, precipiens eis quanta potuissent celeritate sanctas illas reliquias sibi afferrent. Erat enim iam tunc per omnes pene regiones illas celebre nomen sancti uenantii propter uirtutes et miracula, que Christus Dominus et rex martyrum per eum facere dignatus est. De quibus que facta sunt in eodem loco, priusquam uenirent qui ab abbate missi fuerant, paucis arbitror esse perstringenda.

19. Nam cum adhuc feretrum cum sacris ossibus iuxta altare esset positum, quedam femina de ipso pago, que ante sex annos oculorum lumen amiserat, rogauit se illuc adduci, credens sibi per merita et orationes sancti uenantii Dominum propitiari. Cumque perducta esset, et ante feretrum  prostrata suppliciter orasset, uisum recepit. Post hec altera mulier filium suum sexennem, ex utero  claudum, ante reliquias sancti martyris posuit, et expleta laude uespertina ceteris ad sua regressis, ipsa cum puero pernoctauit. Mane autem facto, sublatum adhuc, sicut fuerat, debilem domum reportans, in lectulum posuit; cellariumque suum, ut puero panem daret, intrauit. A quo cum fuisset egressa, filium suum, quem claudum in lecto reliquit, cum aliis eiusdem loci pueris in platea ludentem reperit, ita sanum, ut nec signum aliquod in eo pristine debilitatis remaneret. In quo liquido ostenditur quod suffragantibus meritis sancti uenantii puer ille sanatus sit, per uirtutem eius qui et filium reguli et puerum centurionis uerbo curauit, et in omni loco presentia sue maiestatis quecunque uoluerit facillime potest efficere, iehsu  Christus Saluator noster, qui est super omnia Deus benedictus in secula. Amen. Hec quidem duo miracula que modo retuli, ab eis qui presentes erant, et ea se uidisse testati sunt, didici: cetera uero que scripturus sum, ipse coram positus uidi, quia ex eis qui ad perferendos sacros cineres missi fuerant unus eram.

20. Igitur cum uenissemus ad locum quem Suolenhus uocari supra diximus, paratis celeriter omnibus que ad deuectionem sanctarum reliquiarum necessaria uidebantur, prima luce post completum matutinum officium, celebratis ex more missarum solemniis, cum ingenti luctu ac merore eorum qui ibidem erant remansuri, sanctum illum thesaurum sustulimus, atque iter ingressi portare cepimus.  Erat enim celum graue nubibus obscurissimis, et que cito in ingentem pluuiam resolui possent, nisi id uirtus diuina fieri prohiberet. Nam tota nocte illa sine intermissione pluebat; ita ut nobis iter illud ea die inchoari posse minime uideretur. Sed superna gratia per merita sancti sui id quod timebatur longe aliter esse fecit. Nam ut pergere cepimus, mox dissipatis nubibus, celi serenitas uenit, et per uiam luti parum inuentum est. Riui quoque, qui in tam magna et iugi pluuia, ut ea nocte erat, crescere solebant, pene nichil creuisse reperti sunt. Pergentes autem per singulas uillas, obuiis populorum turbis excipiebamur, qui nos in dicendis laudibus diuinis, et in sacro onere ferendo non segniter adiuuabant, donec ueniremus  in locum qui uocatur Holzkircha [f 1Kb] , situm in Alamannia; ubi congregata maxima multitudine promiscui  sexus et etatis cum ingenti letitia suscepti sumus. Erat autem ibi oratorium non grande, quod intrare ac feretrum inferre uolentes, pre multitudine turbarum que preibant et que sequebantur, minime potuimus; ac per hoc sub diuo, in loco editiore altari erecto, ac feretro iuxta illud posito, rursus missarum solemnia celebrauimus: ubi inter celebrandum due mulieres spiritibus immundis obsesse uexari ceperunt, et mox per uirtutem Christi ac merita sancti uenantii, fugatis demonibus, integerrimam mentis et corporis meruerunt recipere sanitatem.

21. Expleta autem missarum celebratione, cum populus ad sua reuertisset, oratorium quod uicinum erat, sanctos cineres intulimus, ac feretrum  pone altare posuimus; ordinatis qui ibi excubias ducerent, atque diuinis laudibus dicendis operam darent, ipsi nos in hospitium recepimus. In ipsa autem nocte, cum ad nocturnas uigilias diuine laudes dicerentur, quedam mulier muta, per merita sancti martyris, soluto lingue uinculo, loquelam recepit. Nec multo post altera mulier spiritu immundo possessa, et brachium habens aridum, per orationes sancti martyris eiecto demonio ita perfecte corpore et mente sanata est, ut die crastina feretrum cum ceteris ipsa portaret. Mane autem facto cum missarum solemnia agerentur, quedam mulier, que tribus semis annis ceca fuerat, uisum recepit. Et altera, dextram manum habens debilem, per merita sancti consecuta est integram  sanitatem.

22. Cum autem inde promouere parassemus, et in ipso profectionis nostre articulo solemniter a sacerdote diceretur oratio, unus ex clericis qui nobiscum erant, nomine Otheri, cui suscipiendorum munerum que a populo offerebantur cura commissa fuerat, partem quamdam allate pecunie furatus [Al., fraudans], subito cecidit, et in conspectu totius multitudinis, que innumerabilis undique confluxerat, spiritui traditus immundo, uexari cepit, et eousque a demonio possessus est, donec a circumstantibus allata pecunia, quam in zona absconderat, per merita et orationes sancti Dei martyris tam perfecte curatus est, ut ab eodem loco incolumis cum laude Dei ac publica sceleris sui confessione  feretrum comitaretur, donec loco suo sancte reliquie conderentur. Neque enim prius aliquid huiuscemodi insanie ab infantia usque ad tempus illud in eo auditum aut uisum est: sed nec postea, quandiu uixit, potestas in eum data est inimico. Igitur inde profecti uenimus in uillam que uocatur Truthmuntiga, ubi iuxta sacros cineres in ecclesia positos, quatuor mulieres in ipsa nocte ab immundis spiritibus liberate sunt.

23. Nec pretereundum arbitror esse miraculum quod merito huic sancto Dei ascribitur. Ante enim quam ad predictam uillam uentum esset, quedam  matrona nobilis, audito quod per regionem illam sancti Dei reliquie ueherentur , relicto quo tendebat itinere, obuiam nobis properauit, fibulamque suam auream, quam lingua Francorum spangam uocant, in ipso transitu perdidit. Quam cum diu cum omni comitatu suo, qui erat non modicus, quereret, et minime reperiret, ceptum iter carpebat, dicens: Si Domino nostro Iesu Christo placet, cuius sancti famuli reliquiis supplex occurri, fibula quam perdidi facile est ut a quolibet inuenta mihi restituatur. uenit ergo, et adoratis reliquiis, oblatisque muneribus cum rediret, occurrit ei quidam homo ignotus, eamdem fibulam pre se ferens in manu: quam cum illa suam fore dixisset: Recipe,  inquit, quia per orationes sancti, cuius reliquias uenerata es, reddita est tibi. Atque ita mulier accepto quod suum erat, itinere suo pergebat, laudans et benedicens Deum.

24. Altera autem die celebratis primo mane missarum solemniis, cum sanctis cineribus iter ingressi, uenimus in locum qui uocatur Hassarodt, in quo monasterium est monachorum, qui egressi cum crucibus et capsis sanctorum reliquias continentibus, diuinas laudes concinentes, ex illa [Leg., alia] parte fluminis [a 1Kb] aduentum nostrum exspectabant. Nos uero cum uenissemus ad pontem fluminis, propter multitudinem que ab Alamannia nobiscum uenerat et iam redire uolebat ut orandi locum haberet, parumper constitimus. In quo loco ex  accolis regionis illius non minima pars populi e diuerso nobis occurrit, inter quos femina quedam uellus lane ferens, cum ad feretrum munus oblatura extenderet, lana quam tenebat, uelut fumus euanuit. Quod cum uidisset illa, pauens ac tremens cepit querere presbyterum, cui peccatorum suorum confessionem daret, consiliumque sue salutis acciperet. Interrogata autem si lana que de manibus eius euanuit esset furtiua, confessa est non a se furatam, sed a quadam socia sua sibi fuisse donatam. Cumque res diligenti inquisitione uestigaretur, inuentum est quod ouis a qua uellus illud sumptum erat, proprio possessori erat fraude sublata. Ibi quidem turba illa, que nos, ut diximus, ab Alamannia prosecuta est, adoratis atque osculatis  sacris reliquiis, domum reuersa est. Monachi uero qui nos in altera fluminis ripa opperiebantur, et alia multitudo que nobis ibi occurrit, comitati sunt nos cum diuinis laudibus usque ad eum locum, in quo simili modo ab aliis occurrentibus excipiebamur: que tunc similiter, ut prior, facta oratione, ad sua reuersa est. Hoc modo per singulos dies a mane usque ad uesperam comitantibus nos, et Kyrie eleison cantantibus populorum turbis, cum ingenti gaudio gradiebamur.

25. Cum autem appropinquassemus uille, que uocatur Hamalunburg [b 1Kb] , sita super fluuium nomine  Sala, que fuit quondam fiscus regius, donec ex largitate Pippini regis Francorum, partibus sancti Bonifacii martyris, solemni donatione collata est, occurrerunt nobis cum cereis et crucibus fratres nostri, qui habitant in cella, que ob hoc quod ab eo quondam est habitata, Baugulfi [a 1Kb] uocatur, et cum eis ingens multitudo uirorum ac mulierum ex diuersis locis undique confluentium. Inter quos erat claudus quidam de ipsa uilla, quam supra nominaui, qui propter cruris ac pedis unius imbecillitatem duobus se baculis ad incedendum sustentabat. Is, cum nobis paululum consistentibus populus qui occurrit sacras reliquias adoraret, in conspectu multitudinis per merita sancti martyris tam perfecte curatus est, ut ultra in ambulando baculorum adminiculo  non egeret.

26. Cum autem pergentibus nobis et sacrum onus ferentibus uentum esset ad fluuium, inuenimus abbatem nostrum cum sacerdotibus ac monachis et magna multitudine hominum, in altera ripa fluminis aduentum nostrum exspectantem. Erat quidem ibi transitui nostro nauis parata, sed non in apto loco ad terram subducta; idcirco preceptum est nautis ut eam nobis obuiam ducerent, qui longe sursum ab eo loco ad littus uenimus. Illis uero festinantibus ut iussa explerent, cum funem soluissent, et in nauem descendere parassent, subito e manibus eorum lapsa in amnem, ui quadam inuisibili contra impetum fluminis acta ferebatur, donec ad locum quo sacrum onus susceptura erat littori applicita peruenit. Transpositis  autem reliquiis, et in prato adiacente missarum solemniis propter multitudinem sub dio celebratis, cum in oratorium quod in uilla erat feretrum cum sacris cineribus poneremus, mulier quedam neruorum contractione ita curuata, ut penitus ad uidendum celum se erigere non posset, cunctis qui aderant uidentibus, coram sancti Dei reliquiis ab incommodo, quo iam per multos annos laborabat, in momento temporis uirtute diuina liberata est. Postera die inde profecti, uenimus in locum uocabulo Lihtoluesbah [Lichtesbach], qui est in saltu Buconia, quatuor leucis distans a uuldensi [b 1Kb] cenobio: ubi suscepti ab accolis silue, quorum magna multitudo obuiam uenerat, cum in oratorio feretrum posuissemus,  quedam mulier paupercula filium suum sexennem, a natiuitate surdum et mutum, in ulnis ferens, ante sancti reliquias posuit, ibique pernoctans, die  crastina, ut populi dicebant, audientem et loquentem reportauit.

27. Nos uero completis matutinorum laudibus, missarumque solemniis rite peractis, cum populis diuinas laudes concinentibus iter ingressi, cum uenissemus ad conspectum monasterii, ecce abbas noster, qui nos pridie precessit ad ordinandam susceptionem sanctarum reliquiarum, obuiam uenit, et cum eo omnis multitudo fratrum nostrorum, exceptis quos uel etas uel infirmitas exire prohibuit, cum crucibus et cereis, portantes in loculis ossa beatorum martyrum Urbani et Quirini, que de Roma nuper allata supra memoraui. Erat etiam cum eis et Reginbaldus chorepiscopus, et infinita hominum multitudo, qui propter litanias maiores, que tunc  Idibus [c 1Kb] Maii mensis, de diuersis locis ad monasterium conuenerant. Cumque suppliciter adorassent cum summa ueneratione, susceptum corpus sancti uenantii martyris ecclesiam [d 1Kb] sancti Ioannis Baptiste, que distat  a monasterio quasi stadiis nouem, cum hymnis et laudibus intulerunt. Quod Reginbaldus chorepiscopus facta oratione in absida ecclesie ad orientem altaris in arca saxea recondidit, cineresque sanctorum martyrum Urbani et Quirini pariter deposuit, singulos seorsum in singulis loculis inclusos: ubi, orationibus eorum fideliter Deum deprecantibus, beneficia [e 1Kb] prestantur usque in presentem diem, ad laudem et gloriam Domini nostri Iesu Christi, qui cum Deo Patre et Spiritu sancto uiuit et regnat Deus per omnia secula  seculorum.

28. Abbas uero desuper ligneum erexit edificium, quod ex auro et argento decenter ornauit, scriptis in circuitu metricis uersibus, geste rei causam decla rantibus, hoc modo:

Precursor Domini, Christum qui tinxerat undis,
   Hanc aulam inhabitat, sanctificatque domum.
Quattuor hancque uiri, Christi magnalia scriptis
   Qui iam  expresserunt, ecce colunt pariter.
Sed homines sancti ualde, et sacro ordine clari,
   Non minus exsultant nobilitantque locum,
Quos huc diuersis duxit ex partibus orbis,
   Seruorum Domini strenuus actus amor.
Urbanum Roma, Quirinum Siscia misit,
   Quos pie suscipiens continet iste locus.
Insignis presul sanctus uenantius, atque
   De Arimino [f 1Kb] ueniens hic simul ipse manet.
Hos  quoque susceptos Rabanus sorte locauit
   Sarcophago hoc digne, edidit et titulum,
 Deposcens omnes templum qui gressibus intrant,
   Ipsum ut commendent rite Deo precibus.

29. Post hec allate sunt ei reliquie sanctorum  episcoporum Cornelii atque Callisti [a 1Kb] , et sanctorum martyrum Agapiti [b 1Kb] , Georgii [c 1Kb] , uincenti et Maximi [d 1Kb] , sanctarum quoque uirginum, Cecilie [e 1Kb] , Eugenie [f 1Kb] , Digne et Emerite [g 1Kb] , atque Columbane [h 1Kb] . Attulit autem eas quidam clericus Italicus, nomine Felix, anno ab Incarnatione Domini 838 [Boll., 837], die quinto mensis Aprilis.

30. Post cuius reditum, non multis diebus interpositis, Theodorus [i 1Kb] frater Deusdone, cuius supra mentio facta est, cum quodam socio suo Sabbatino, ab urbe Roma profectus Alamanniam uenit: et, sicut dudum promiserat abbati, sanctorum reliquias secum detulit, ossa uidelicet sancti Quirini [i 1Kb] , qui in Siscia Pannoniarum oppido quondam episcopus erat, et temporibus Diocletiani imperatoris sub Amantio  preside inter multas quas pro Christi nomine pertulit passiones, ligata ad collum mola in flumen precipitatus est. Cumque diutissime super undas nataret, cum spectantibus locutus est, ne suo terrerentur exemplo, et uix oratione a Domino, ut mergeretur, obtinuit. Cuius corpus inuentum, et a fidelibus honorifice sepultum est pridie Nonas Iunii. Incursione autem barbarorum in partes facta Pannonie, populus Christianus, accepto corpore beati Quirini martyris, Romam fugit, et sacras reliquias uia Appia, tertio milliario ab Urbe, in ecclesia apostolorum Petri et Pauli, ubi aliquandiu iacuerunt, sepeliuit in loco qui dicitur Catacumbas.

31. Detulit item et reliquias Urbani pape et confessoris [k 1Kb] , cuius doctrina suo tempore multi coronati  sunt martyrio; ossa quoque sancte Cecilie uirginis, que sponsum suum fratremque eius Christo lucrata, martyres fecit; et ipsa deinde martyrizata, ignem quidem superans, sed ferro occisa sub Almachio Urbis prefecto; necnon et ossa sanctorum Tiburtii et ualeriani [l 1Kb] atque Maximi, quorum primi quidem sub predicto Almachio Urbis prefecto, fustibus cesi et gladio sunt percussi, ultimus uero tandiu plumbatis uerberatus est, donec redderet spiritum. Attulit quoque ossa sanctorum Agapiti, Ianuarii et Magni, diaconorum beati Sixti pape, qui cum eo sub Decio [m 1Kb] decollati sunt, sicut in gestis pontificalibus legitur. Zenonis [n 1Kb] quoque diaconi et Hippolyti [o 1Kb] martyris  ossa, qui tempore Decii imperatoris ligatus pedes ad colla indomitorum equorum, et per cardetum tractus, emisit spiritum. Aquile [p 1Kb] etiam atque Priscille, uti Actus apostolorum testantur, quondam comitum Pauli, sacrosanctas reliquias detulit; de quibus per uiam, qua ferebantur, magnum atque inauditum contigit miraculum, uero etenim cruore uise sunt maduisse, nam tantus humor sanguinei coloris de loculo in quo condite fuerant distillauit, ut uestes quoque portantium inficeret, mentesque spectantium rei nouitate percelleret.

32. Igitur cum uenissent, suscepit eos Santhratus frater noster, quem cellule Suolonis prepositum fuisse supra diximus . Et aduentum quidem eorum cum celeritate nuntiare curauit abbati;  reliquias uero in loco qui uocatur Holtzkircha honorifice collocauit, sabbato sancto Pentecostes u Kalendas Iunii [q 1Kb] . Conuenit autem illuc multitudo magna uirorum ac mulierum, inter quos adducta est puella quedam duodennis, a natiuitate ceca et brachiis cruribusque contracta: que per merita et orationes in ipsis uigiliis et sanitatem membrorum et usum recepit oculorum. Inde post dies duos uel tres [Boll., dies octo] mulier quedam ceca usum recepit, et hominis cuiusdam a natiuitate muti ad loquendum lingua restituta est. Post hec die tertia quedam mulier, que tribus continuis annis nichil uidens [r 1Kb] , per merita sanctorum lumen recipere meruit. Et sequenti die alterius mulieris manus contracta, pristine restituta est sanitati.

 33. Igitur dum talia apud reliquias sanctorum diuinitus agerentur, uenerunt qui ab abbate missi fuerunt, ex monachis nostris presbyteri tres, quorum unus uocabatur Megingoz, alter Oedoltus dicebatur, tertius autem Theothmarus erat, idem cuius feci mentionem  in translatione reliquiarum beati martyris Alexandri. Qui secundum mandatum quod habebant, acceptis sanctorum ossibus que allata fuerant, cum honore et reuerentia ferre ceperunt. Comitata est autem eos multitudo magna uirorum ac mulierum psallentium, et diuinas laudes gratulabunda uoce canentium. De pagis quoque et de uillis certatim populi confluxerunt, adducentes secum  spiritibus immundis obsessos, et diuersis infirmitatum generibus afflictos; credentes per merita et orationes sanctorum desideratam recipere sanitatem. Inter quos adducta est mulier demoniaca, nomine Ruodmwi. Erat enim [a 1Kb] de potestate sancti Kiliani martyris, habitans in uilla que uocatur Ascbah. Mox igitur ut peruenit ad conspectum loculi quo sanctorum reliquie ferebantur, arrepta ab immundo spiritu diu multumque torquebatur, donec per Dei gratiam in conspectu multitudinis tam perfecte curata est, ut deinceps incolumis et sane mentis in Dei laudibus perseueraret, que prius frequenter huiusmodi incommodo laborare solebat.

34. Hoc quidem gestum est sexta feria XIu Kalendarum Augustarum. Abbas uero circa honorem sanctorum  magnam gerens sollicitudinem, me et quosdam ex fratribus [Al., quosdam fratribus] obuiam misit, precipiens ut ossa sanctorum martyrum Ianuarii et Magni dimitterentur in monasteriolo, quod uocatur Holtzkircha, situm in prouincia Waldsazi; ceterorum uero sanctorum reliquie ad se ducerentur. Occurrimus autem eis in uilla que dicitur Biscofesheim [b 1Kb] : ubi in Dei laudibus pernoctantes et excubias ducentes, altera die, que erat Dominica, ad Holzkiricham cum sanctis reliquiis peruenimus; positoque in ecclesia iuxta altare feretro, cum sacra missarum solemnia celebrarentur, mulier quedam a demonio curata est. Nam cum miserabiliter in conspectu populi cruciaretur, musca nigerrima et mire magnitudinis ab ore eius uisa est auolare, post cuius egressum  recepta mentis sanitate curata est.

35. Sequenti autem die, relictis ibi, ut preceptum erat, ossibus sanctorum martyrum Ianuarii et Magni, atque in loculo, sicut allata fuerant, pone altare uenerabiliter positis, cum ceteris sanctorum reliquiis profecti sumus, prosequentibus nos fratribus et magna multitudine hominum regionis illius. Undique etiam ducebantur infirmi et uariis passionibus affecti: inter quos puella quedam, nomine Sclina, in ipso itinere quo gradiebamur, arrepta a demonio cucurrit, et morsu feretrum apprehendens, mox sane mentis effecta est; acceptoque sancte crucis uexillo, gaudens et laudans Deum, sanctorum reliquias precedebat.

 36. Cumque uenissemus ad Menum fluuium, sanctimoniales de monasterio quod uocatur Zellinga [c 1Kb] cum crucibus et cereis egresse nos susceperunt; ingressique cum sacro onere ecclesiam, ut populus qui nobiscum uenerat, et iam tunc reuerti uolebat, locum haberet orandi ac uota soluendi, sexta hora diei solemnia celebrauimus; quibus expletis cum omni illa multitudine uenimus ad nauem. Erat etiam ex aduerso  in altera ripa fluminis turba non modica, aduentum nostrum operiens. Nobis autem cum sacris ossibus nauem ascendentibus, ecce ancilla quedam Mathilde abbatisse monasterii illius, nomine Liobsuind, morbo contracta uetusto, et humo ita acclinis, ut ad uidendum celum nequaquam se erigere ualeret, uenit reptans pedibus, manibus scammelis [d 1Kb] innixis; cumque nauem uellet ascendere, nec posset, unus ex nostris fratribus, Gozmundus nomine, eleuatam posuit in nauem: transpositis autem nobis et in littus alterum cum sacris ossibus egressis, mox mirum in modum per uirtutem Dei et merita sanctorum mulier ita curata est, ut sine cuiuspiam adiutorio se erigeret, ac scammelis, quibus eatenus innitebatur, summitatem feretri tangeret. Stabat etiam  adhuc innumerabilis multitudo promiscui sexus et etatis ex utraque parte fluminis, inter quos erat Reginolfus quidam presbyter Humberti  episcopi, qui ascenso editiore loco mulierem sanam populis in diuina laude clamantibus ostendit, ut gesto miraculo multi testes, multi etiam Dei fierent laudatores. Sed et domina illius attestata est ex multis annis eo morbo contractam illam et inutilem effectam, usque ad id temporis perseuerasse, quo per Dei gratiam et sanctorum eius ab eiusmodi incommodo liberata est.

37. Inde profecti cum diuino adiutorio die tertia, hoc est uIII Kalend. Augusti, ad monasterium peruenimus. Egressi autem fratres cum crucibus atque cereis occurrerunt nobis in cliuo montis qui uocatur  Hurodleichesberg. Turba autem non modica ex accolis eremi, partim quidem nobiscum, partim uero obuiam ueniens, illuc confluxerat. Substitimus paululum, ut conuenientibus spatium daretur orandi; et ecce mulier quedam, que erat ab annis decem et eo amplius clinica, portabatur. Cumque perlata a portantibus feretrum tetigisset, continuo recepta omnium sanitate membrorum, gaudens et laudans Deum, remeauit ad propria. Fratres uero susceptas sanctorum reliquias cum hymnis et laudibus in ecclesiam beati Bonifacii martyris intulerunt, positasque cum loculo, sicut allate fuerant, iuxta altare beatorum apostolorum, die noctuque congrua ueneratione frequentabant.

38. His ita gestis, cum dies aliquanti transissent,  uir uenerabilis Rabanus abbas Humbertum [e 1Kb] Wirziburgensis ecclesie episcopum inuitauit ad monasterium, quod Holzkiricha uocari iam supra dictum est; et quia ad eius diecesim locus pertinebat, cum illius auctoritate ossa sanctorum martyrum Ianuarii et Magni uenerabiliter ibi in arca saxea ad orientem altaris collocauit uIII Kal. Nouembris: super quam ligneum erigens edificium, auri argentique metallo  pulchra uarietate decorauit, scriptis in circuitu metricis uersibus litteris deauratis, hoc modo:

Ecce uiros istos, preclaros ualde patronos,
   Roma decus orbis miserat huc pariter:
Quos quoque Rabanus humilis susceperat abbas,
   Presule cum Humberto rite locauit et hic.
Hic Magnus pausat martyr, Ianuarius atque,
   Officio insignes, atque sacris meritis:
Qui cum Pontifice Christo mucrone perempti
   Leuite, celo reddiderant animas.

39. Igitur ex eo tempore quo eorum sacre reliquie ibi condite sunt, diuina usque hodie populis prebentur beneficia. Per orationes enim et merita eorum debiles et infirmi curantur, et ab obsessis corporibus demones effugantur, ac desiderata fideliter orantibus uota prestantur. Ex quibus pauca miracula, que ab his qui presentes erant, et ea se uidisse  testati sunt, ad meam notitiam litteris denotata, breuiter intimare curaui. uilla est ab eo monasterio passibus mille distans ad Meridiem, nomine Gundichenhus, ex qua mulier quedam nomine Adalburg, cum sedisset ad mensam cum marito suo, ut cibum caperet, subita contractione neruorum ita deriguit, ut unguibus in palmam defixis nequaquam digitum a digito potuisset explicare. Quod cernens eius maritus, quanta potuit celeritate, predictam ad monasterium presbyteris et fratribus loci illius presentauit, supplicans ut pro sanitate illius diuinam clementiam precarentur. Ducta est igitur ad memoriam martyrum, fratribusque uespertinum celebrantibus officium, et illa coram altari prostrata et orante, dextera ei manus restituta est; altera autem die,  circa horam tertiam, recepta etiam sinistre manus sanitate, cum gaudio remeauit ad propria.

40. Altera quoque uilla est etiam non longe ab eodem monasterio, nomine Hohhus, in qua puella quedam, cum staret ad textrinum opus, subitaneo impetu spiritus maligni arrepta, manibusque contractis inutilis effecta est. Cumque per continuos tres dies ac tres noctes estuans et uociferans, multa ignota quasi cognita loqueretur; sanctam Gerdrudam [a 1Kb] appellabat, aliorumque sanctorum nomina proclamabat: inter cetera quoque affirmabat Luciam [b 1Kb] de celis descendentem se admonere ut ad sanctum Ianuarium Magnumque martyres properaret, aiebatque se predictos sanctos uidere, et usque ad locum ubi requiescunt nominatim exprimens, ire desiderabat.  Quo cum fuisset a parentibus adducta, presbyteris ac monachis loci illius eadem ex ordine replicauit. Pater autem puelle tres denarios super contractam filie sue manum positos, dextera sua manum illius ad altare cum munere porrexit: quod cum factum fuisset, mox mirum in modum per orationes sanctorum, in uno eodemque momento et denarii super altare ceciderunt, et puelle integra mentis ac manus sanitas restituta est.

41. Erat etiam illis temporibus mulier quedam in uilla que dicitur Erlabah, distans a monasterio leucis duodecim, que per decem annos continua immundi spiritus uexatione laborabat. Hanc parentes sui plena  fide perduxerunt ad memoriam sanctorum martyrum stante Eburhardo presbytero iuxta altare, ac missas celebrante. Cumque pro ea fuisset oratum, subito immundum nescio quid ac fetidum euomuit, pariterque cum uomitu egresso demonio curata et sane mentis effecta est, factaque peccatorum suorum confessione, gaudens et laudans Deum reuersa est ad domum suam.

42. uir quidam erat in regione illa, Freuiricus nomine, de uilla que uocatur Bettinga; cuius ancilla, uocabulo Gersuind, subito obmutuit, ac per septem continuos dies muta permansit; octauo autem die ad memoriam martyrum adducta, per merita eorum pristine restituta est sanitati. Nam cum in ecclesia publice missarum agerentur solemnia, et lectio legeretur  Euangelii, stantibus omnibus iuxta morem cum silentio et reuerentia, illa repente quasi ui quadam acta erupit in uocem, et Kyrie eleison coram omni populo exclamauit, ac sic per uirtutem Dei et merita sanctorum martyrum recepta locutione domum reuersa est.

43. Dies erat natalitius sanctorum martyrum Ianuarii et Magni: preceptum est omnibus ad ius monasterii illius pertinentibus, uiris ac mulieribus, ut ea die a rurali ac seruili opere uacarent, diemque festum dicarent. Contigit in uilla quadam, que a Schlauis [Al., Schauis] Christianis habitabatur, ut unus eorum, paruipendens honorem sanctorum, cum suis exiret in agrum, metensque segetem et messem, congregaret in aceruos, ceteris solemnes ferias celebrantibus.  Interea igitur er densissimas creuit in nubes, et tempestas seua exorta est, fulgura uentique uehementer undique ferebantur, coruscationes quoque ualde terribiles, et fulgura discurrentia horrorem nimium mortalibus ingerebant; factumque grande miraculum, Domino discernente inter uenerantes et festa sanctorum eius contemnentes. Omnes enim acerui frugum quos miser ille ea die messos congesserat celesti igne consumpti sunt, ceteris quos uel ipse, uel conciues eius pridie messuerant illesis permanentibus; tantusque timor ex hoc omnes perculit in circuitu, ut deinceps festa sanctorum summa colerent reuerentia.

44. Contigit etiam in die solemnitatis ut puella quedam de uilla Munbrunnosi, nomine Selina, filia  Bernalahi, de quotidiana uexatione maligni spiritus tam perfecte sanaretur, ut ab ea die nequam spiritus nunquam eam inuaderet. Talibus quidem miraculis et aliis innumerabilibus, que breuitati studentes omittimus, Dominus noster iehsu Christus declarare dignatus est merita sanctorum suorum Ianuarii et Magni, quorum ossa ordine supradicto translata et condita esse constat. Ceterorum uero corpora sanctorum, que uel eodem quo isti, uel alio tempore, adducta sunt, quo translata et condita sunt iuxta fidem gestorum declarabo.

45. Locus est a monasterio Fuldensi decem et eo amplius leucis distans, ad Boream, nomine Rathesthorph  [a 1Kb] , a monachis quidem habitatus, sed ad prefatum monasterium eo tempore ad Rabanum abbatem pertinentibus: in quo pulchram et diuinis officiis congruentem nouiter exstruxit ecclesiam, quam picturis et diuersorum uarietate metallorum decenter ornauit, altaribus et crucibus auro argentoque paratis uasisque diuersi generis, que diuinus cultus exposcit, congruenter adhibitis. In quam cum auctoritate Humberti, qui Herilolfum presbyterum illuc uice sua miserat, ossa beate Cecilie uirginis, et sanctorum martyrum Tiburtii et ualeriani intulit, atque in sarcophago saxeo post altare posuit, singulorum ossibus in loculis singulis seorsum conditis, erectamque desuper, ut ei moris erat, ligneam tumbam auro parauit et argento. Titulum quoque rei geste seriem  declarantem, metrico carmine compositum, litteris deauratis in circuitu conscripsit, in hunc modum:

Postquam Rex regum Christus super ethera celsa
   uictor conscendit, arbiter omnipotens,
Seruorum turbam hic liquit, plebemque fidelem
   Qui uerbo et factis plurima lucra darent.
Inter quos isti, quorum hic membra quiescunt,
   uirtutum titulis eximii fuerant.
Hi pompam mundi spernentes, rite tenebant
   Martyrii palmam uirgineumque decus.
Germani ecce duo hic pausant, quos uirgo beata
   Lucrata est Christo dogmate Cecilia.
ualerianus adest unus, Tiburtius alter,
   Nomine preclarus, clarior et meritis.
Has tres personas Romana ex arce meantes
   Suscepit Raban, Christe, tuus famulus,
Patronosque sibi exoptans fieri, arte magistra
   Ornauit tumulum, condidit et titulum.

46. Aedificauit etiam ecclesiam ualde conspicuam  in monte excelso, duodecim fere stadiis ad Orientem a suo monasterio distantem: quam cum ex precepto Otgarii archiepiscopi per Reginbaldum chorepiscopum eius in honorem beatorum apostolorum, patriarcharum, prophetarum, martyrum, confessorum atque uirginum, omniumque sanctorum spirituum celestium fecisset consecrari, intulit in eam ossa sancte Felicitatis [b 1Kb] matris septem filiorum martyrum, et sancte Concordie; sanctarum quoque uirginum Basille, Emmerentiane, Candide [c 1Kb] et Eutropie [d 1Kb] quibus addidit ossa ac uestimenta sanctorum Aquile et Priscille, u [e 1Kb] Kalend. Octobr., erectamque desuper, sicut et in ceteris fecerat, ligneam fabricam auro argentoque decorauit, scriptis ex  utraque parte uersibus, qui geste rei ordinem declararent, hoc modo:

Hic locus ecce tenet sanctorum condita rite
   Ossa, simul memorans, et pia facta colit.
Mater Felicitas, sancta et Concordia, nutrix
   Hippolyti, hic pausant, Candida et Eutropia.
Pauli itaque hospes Aquila hic, et Prisca quiescunt,
   Eugenia hic uirgo atque Basilla manent.
uirginis Agnetis hic collactanea sistit,
   Nempe Emerentiana, martyr et ipsa sacra.

47. Transtulit quoque eadem die ossa beate Leube [f 1Kb] uirginis, cuius uitam atque gesta breui dudum libello comprehendi; et posuit ea in crypta eiusdem ecclesie post altare, in honorem sancte Dei Genitricis, sanctarumque uirginum Christi dedicatum, in arca saxea, quam etiam ligno circumdatam auri argentique metallo decenter ornauit.

 48. Sequenti autem die per manum predicti chorepiscopi collocauit reliquias sanctorum episcoporum Cornelii, Callisti, Sixti [g 1Kb] , Sinisii, Nicasii et Felicis [h 1Kb] , Stactei quoque et Pamphili presbyterorum, et sanctorum martyrum Crispini et Crispiniani [i 1Kb] , Nerei et Achillei, Sebastiani quoque, Castuli et Romani, Papie et Mauri, atque ualeriani, sanctarumque uirginum Cecilie, Eugenie atque Anastasie martyrum Christi in ecclesia beati Bonifacii martyris, in loco quo prius sanctum corpus illius quiescebat. Aedificauit enim ibi turrem lapideam post altare, in cuius turris summitate media condidit predictorum ossa sanctorum, arce saxee diligenter inclusa: super quam culmen ligneum columnis quatuor sustentatum  erigens, auro ornauit et argento. Intra quod arcam oblongam quadrangulo schemate factam posuit, quam etiam auro et argento atque lapidibus ornans, singulorum sanctorum imaginibus decenter expressis decorauit, uersusque quasi ex persona eiusdem arce prolatos in circuitu conscripsit, hoc modo:

Nomine quos noto locus hic et imagine signat,
   Preclaros Christi ecce Dei famulos,
Qui corde in pauido rubuerunt sanguine sacro,
   Post Christo iam animas exposuere suas.
Sed et in turre subiecta uersus conscripsit; quatuor quidem in uno latere, et quatuor in altero, elegiaco carmine, hoc modo compositos:

Martyribus Christi, quorum hic  ossa quiescunt,
   Rabanus humilis condidit hunc titulum.
 Horum tu, lector, si noscere nomina curas,
   Arca superposita pandit et ipsa tibi.
Roma decus mundi, laus rerum, summa potestas,
   Hos iam lectores pontificesque habuit:
Cum quibus hic pausant sumpti de partibus orbis
   uirtute clari, Christe, tui famuli.
In reliquis uero duobus lateribus, asclepiadeo carmine hos uersus conscripsit:

Felices nimium atque beati,
Quos rex Christus ouans arce superna
Sanctis pro meritis collocat astris,
uitam perpetuam reddit et illis.
Qui templum Domini gressibus intrant,
Hos nunc admoneo, corde benigno
Christum suppliciter ut prece poscant,
Quod cum martyribus sidera prestet.

49. Aliorum autem sanctorum reliquias de diuersis partibus orbis plurimas congregauit, atque in  oratoriis, que tempore sui regiminis numero triginta construxerat, et ab episcopis in quorum diecesi fuerant, dedicari fecerat, honorifice collocauit. De quorum locis et consecrationum auctoribus atque temporibus, sanctorumque nominibus, quorum spoliis illustrantur si uita comes et diuinus fauor adfuerit, locis opportunis scire uolentibus declarabo.

50. Cum igitur uir ille uenerabilis monasterium sibi commissum per annos uiginti [a 1Kb] nobiliter rexisset, deposito cure pastoralis pondere, ad ecclesiam, quam ad Orientem monasterii [b 1Kb] in monte constructam esse supra dixi , se contulit: ibique manens ac Deo seruiens, celesti philosophie uacabat. Erat enim in Scripturis a pueritia ualde studiosus, et secundum donum sibi celitus datum  lectionem diuinorum librorum plurimum adamauit, atque in his sepius meditatus est. Unde etiam hortatu fratrum suorum atque amicorum aggressus est scribere expositiones librorum diuinorum, tam ueteris quam Noui Testamenti. Nam, ut ipse testatus est, primum scripsit anno etatis sue circiter trigesimo [c 1Kb] in laudem sancte crucis duos libellos, hoc est unum metrico stylo, cum figuris mysticis, que in diuinis libris longe ante prenotate sunt, ut in his manifestaretur Christi passio et redemptio nostra, in figura sancte crucis esse prenuntiata; in quo etiam soluta oratione subiecta est uniuscuiusque figure explanatio: et sic uiginti octo, excepta superliminari pagina, uidentur in ea contineri figure,  simul cum expositionibus suis. Sequentem autem libellum ideo conficiendum putauit, quem etiam in uiginti octo capitulis breuiauit, ut locutionem metrici prioris libelli in eo lucidiorem faceret. Post hec scripsit ad Heistolfum [d 1Kb] archiepiscopum de Institutione clericorum libros tres, in quibus de ecclesiasticis ordinibus, et officiis diuersis que in ecclesia geruntur, ratio demonstratur, et ordo discendi ac modus dicendi uerbi Dei declaratur. Ad quem etiam scripsit tractatum super Euangelium Matthei, consummans illum octo libris. Cuius et hortatu fecit homilias diuersas per totum annum, ad diuersas festiuitates. Et de uariis uitiis atque uirtutibus subiunxit sermones ad predicandum populo Dei.

51. Post hec rogatu episcoporum, Frecholfi [e 1Kb] uidelicet,  Fridurichi [f 1Kb] et Humberti [g 1Kb] , scripsit in Octoteuchum [Boll., Pentateuchum] commentariorum libros XXIX, hoc est in Genesim libros Iu, in Exodum libros Iu, in Leuiticum libros uII, in Numeros libros Iu, similiter et in Deuteronomium libros Iu, in Iesu Naue libros III [Boll., Iu], et in Iudicum libros duos, in Ruth quoque librum unum. Fecit etiam, rogatu Hilcwini [h 1Kb] abbatis, libros Iu in expositione libri Samuelis et Regum. Similiter Ludouico imperatore [i 1Kb] hortante, in Paralipomenon edidit libros Iu. Scripsit preterea expositionem in historiam Iudith, librum unum; et in historiam Esther similiter librum unum; quos tradidit Iudith Auguste. Librum quoque Machabeorum priorem, petente Geroldo archidiacono [i 1Kb] , libellis duobus explanauit, sequentem  uero libello uno. Librum quoque, qui nuncupatur Sapientie, hortatu Otgarii [k 1Kb] archiepiscopi in tribus libellis, prout potuit, enodauit; et librum Iesu filii Sirach, qui appellatur Ecclesiasticus, decem libris similiter elucidauit. [l 1Kb] In Ieremiam quoque prophetam XX libros expositionis iuxta sensum maiorum edidit. In Epistolas quoque Paul hortatu Lupi [m 1Kb] diaconi collectaneum fecit, colligens de diuersis opusculis sanctorum Patrum sententias eorum, et in ordinem disponens, in XXX libris illum determinauit.

52. Sunt quoque alia opuscula eius, que ad interrogata diuersorum ei respondere necessarium fuit: quorum unum est de cepiscoporum [n 1Kb] Ordinatione,  super quo ad Drugonem [a 2Kb] archiepiscopum scripsit librum unum. Ad Notingum quoque episcopum ueronensem, de Prescientia ac predestinatione Dei, de gratia et libero arbitrio scripsit librum unum: in quo, quid recte sentiendum esset, ostendit. Nam ad Ludouicum imperatorem scripsit librum unum contra eos qui oblationem secundum Regulam sancti Benedicti destruere uolebant: cui et misit epistolam consolatoriam post calamitatem que ei accidit ex parte filiorum suorum et optimatum; in qua ex diuinis testimoniis ostendit quod falsum iudicium non potest recte condemnare innocentem: in qua etiam nouissime prouocat eum ad indulgentiam in se commissorum. Postea hortatu eiusdem fecit collectarium unum de sententiis diuinorum librorum, in  quo primum testimoniis diuinis probauit, obseruandum  esse honorem parentum, et subiectionem potestati a Deo ordinate, deinde de diuersis speciebus uirtutum, et e contrario uitiorum, testimonia de auctoritate diuina in eodem opere subiunxit, demonstrans qualiter cuicunque ordini in Ecclesia Deo militandum sit, quod opus XI capitulis consummauit. Ad interrogata quidem Bonosi abbatis respondendo, quomodo cognationis commistio declinanda sit, et magica ars diuitanda, confecit librum unum. Scripsit quoque libellum unum ad Otgarium archiepiscopum, in quo primum de penitentia legitima et spe indulgentie; deinde diuersa capitula de canonibus diuersorum conciliorum subiunxit, ad corrigenda hominum uitia et instituta religionis Christiane roboranda. Preterea quoque Macario monacho petente  de computu confecit dialogum unum [b 1Kb] .





B. RABANI MAURI uITA ALTERA AUCTORE TRITHEMIO




EPISTOLA DEDICATORIA.


 Reuerendissimo in Christo patri, illustrissimoque principi et domino, domino ALBERTO, sancte Moguntine [a 1Kb] sedis et Magdeburgensis ecclesie archiepiscopo, sacri Romani Imperii principi electori, per Germaniam archicancellario, atque primati Halberstatensis ecclesie, administratori Brandeburgensium, [b 1Kb] marchioni Stetinensium, Pomeranorum, Cassubiorum, et Sclauorum duci, Nurenbergensium burggrauio, ac Rugiorum principi, Ioannes TRITHEMIUS abbas monasterii sancti Iacobi Maioris apostoli in suburbanis Herbipolensis ciuitatis, quondam uero Spanheimensis, ordinis sancti Benedicti, quidquid ad Deum oratio preualet peccatoris.

Obediui mandatis tuis, reuerendissime presul, et uitam beati predecessoris tui Rabani Mauri Magnentii,  sacre quondam Moguntine sedis tue archipontificis, atque doctoris celeberrime opinionis atque doctrine, ex diuersis temporum scriptoribus ueraci et succincta narratione in unum uolumen comportaui.  Nec mirum si plura gestorum eius silentio pertransiui: quippe qui nullum ante me fixum, solidum et sufficientem de hac ipsa materia potui habere scriptorem, sed primus auctor esse sine precedente compellor, et ex multis atque diuersis agellis decidentes colligere spicas, Dominicisque thesauris nouus messor manipulos inferre antiquos. Ab eius namque transitu de hoc mundo ad Dominum usque ad nos, anni computantur quinquaginta nouem atque sexcenti, cuius longa intercapedo temporis multa per eum gloriose facta perpetuam in obliuionem deduxit. Plures, fateor, historiarum scriptores uaria laudum preconia de hoc beatissimo atque doctissimo uiro in suis lucubrationibus passim hinc inde scripserunt, quorum tamen nullus uitam eius continuata  serie composuit. Qua ex re labor mihi grauissimus occurrebat, quia dum per diuersos auctores, quid quisque de Rabano scripserit, compulsus sum querere, singula que reperi minus lepide atque  concinne potui ordinare. Quis enim nostris maxime temporibus, ad hec tanta reperiatur idoneus, ut ea faciat litteraria perennitate reuiuiscere, que per tot annos in obliuione mortalium constat permansisse. Pudeat Germanie pontifices innate ut ita dixerim, socordie, qui uanitatibus dediti, et Dei honorem in sanctis negligunt, et decorem patrie turpi dissimulatione contemnunt. Compatior infelicitati nationis mee Germanice, cuius tanta est feritas animorum, ut neque suos recte nouerit instituere natos, neque eos qui sese moribus et doctrina ceteris prestantiores exhibere studuerunt, condignis laudum et meritorum titulis consueuerit honorare. Ab eo namque tempore, quo sanctus archipresul Rabanus migrauit ad Christum usque ad ordinationem tui pontificatus,  reuerendissime presul Alberte, Moguntiacensis ecclesie archiepiscopi exstiterunt numero, si recte memini, quinquaginta [a 1Kb] , e quibus Rabani, sanctissimi uiri, memoriam nullus reuocauit ad mentem, nomen eius posteritate notum facere nullus eorum attentauit. Tibi reseruatum est hoc sanctum opus Christianorum, Christianissime presul et eminentissime princeps, tuo nomini debetur tanti gloria uiri, qui, ueterum atque sanctissimorum pontificum imitatione, te in cunctis uerum Christi studes exhibere ministrum, et irreprehensibilem ecclesie tibi commisse uerbo et exemplo pontificem. Felix proinde Moguntina, te moderante, sancta ecclesia, qui sacra sanctorum ossa tumulis reuerenter eleuata, populis ueneranda prestas fidelibus; et que ueterum  incuria mox erant resoluenda in cinerem, memorie perpetue firmiter commendasti. Unde Germani omnes iure te lumen suum et decus immensum predicant, qui Dei cultor es maximus, uenerator sanctorum eius integerrimus, religionis catholice defensor constantissimus, genere princeps nobilissimus, uita et moribus omnium sine controuersia clarissimus; et idcirco nunquam sine honore nominandus. Hec et his maiora diuine miserationis cumulata beneficia pensiculans sedes apostolica, quod nulli apud Germanos eatenus contigisse legitur, principem etate iuuenem, sed moribus senem, cum uix annum attigisses quintum atque uicesimum, premissa electione fratrum canonica, te Moguntine sedis et Magdenburgensis ecclesie archiepiscopum, atque primatem  Germanorum pontificum omnium constituit, tibique munus consecrationis placida benignitate cum palliorum decore utriusque ecclesie concessit. Insuper ut nomen ter maximi siue triarchi merito uideare consecutus, administratorem te insignis Ecclesie Halberstatensis constituit, et gloriam Celsitudinis tue super omnes Germanie pontifices sublimauit. Quod diuina preordinatione factum non ambigit, qui uitam et mores tuos ab ineunte noscens etate studiosius pensiculauit. Nam teneris ab annis  res diuina tibi semper in animo fuit, nichilque dulcius quam clericorum choris interesse psallentium, aras pulchro decore ornare, sanctorum et beatissimorum martyrum Christi simul et confitentium ossa uario et nitido splendore auri uestire et argenti. Quod ego de tua religiosissima Celsitudine tanto uerius confidentiusque scribere potui, quanto diutius ante decennium conuersatus in curia serenissimi principis Ioachimi, Brandenburgensis marchionis, imperiique principis electoris, Germani tui; apud Ursulam [b 1Kb] Colonie ad Spreuum, principem te, iuuenemque singulari pietate in Deum feruentem, et uidi plenius et audiui. Cum igitur diuina miseratione preuentus, adhuc puer adolescens, tanta pietate, tanta caritate ac deuotione sanctissimis te Christi ministeriis aptare  gestires, ut non modo senioribus stuporem, sed etiam uniuersis, qui te uidere, audire, seu alloqui meruissent, grandem incuteres admirationem, quis negare poterit, nisi demens, te, antequam nascereris in mundum, diuina prouidentia electum et segregatum in hoc ministerium trini pontificatus, in quo non solum tibi multimoda sanctitatis merita potes acquirere, sed commissos etiam tue fidei mortales uita, doctrina et pastorali auctoritate ad iustitie uias reuocare? His maximis a summa Dei prouidentia honoribus susceptis, optime facis, operibus ipsis uerum te pontificem exhibendo, qui preter multorum consuetudinem presulum, celestibus terrena postponis, et prefers eterna caducis. Unde beatum te dicent Germanie populi omnes, si tamen  usque ad finem perseueraueris in cepto proposito sanctitatis. Sunt emuli, non dubites, quibus iuuenilis iste feruor sanctitatis tue habetur suspectus, in quo si, miserante Deo, permanseris, auges bonis letitiam, et misanthropis haud paruam confusionem. Ego autem sciens deuotionem tuam in sanctos Dei, confido te in bene ceptis, eorum precibus et meritis permansurum, et bonis quotidie studiis additurum meliora; quousque tandem illorum particeps effectus, sine fine gaudeas in celis, quorum nomen et memoriam cum tanto mentis desiderio, et animi feruore honoras, nunc sedulo presul uiator in terris. Rabanum apud Moguntiacos despectum et pene sempiterna obliuione sepultum, in nomine iusti summa cum ueneratione leuasti de terra,  propter quod et omnipotens Dominus animam tuam cum sanctis suis exaltabit in patria. Et ego ne defuerim tam sancto ministerio tuo, libens, quod mihi nuper imposuisti, onus suscepi, uitamque memorati pontificis beatissimi, qua potui diligentia ex diuersis auctorum libris in unum codicem laboriose comportaui, in quo si non satisfeci tuo desiderio, sit bona uoluntas in pauperculo sufficiens obedientie pro merito. Obediui iubenti, feci quantum potui, et totum quod mihi de laudibus tanti pontificis occurrebat,  tuo nomini sacratissimo dedicaui. Suscipe nunc ergo manibus consecratis, reuerendissime princeps, primitias frugum Trithemiani sterilis agelli, tuo pontificatui summa cum humilitate ferentis oblatas; et qui summus es Dei sacerdos, paleas a granis dignanter secerne, ut sterile paruitatis mee opusculum de uita sancti Rabani presulis tuo imperio compositum, tibique dicatum, eo securius in lucem prodeat, quo  sub ferula pontificalis Eminentie tue, diligentius enucleatiusque fuerit emendatum. Adest enim Seronitati tue copiosa cum auctoritate scientia, unde non solum defendere hanc lucubrationem meam ab iniuria poteris detractorum, sed etiam, cum opus fuerit, adamussim castigare. uale, pontificum princeps. Ex meo cenobio, sexta die mensis Nouembris. Anno Domini millesimo quingentesimo quintodecimo.



INCIPIT uITA.



LIBER PRIMUS.


Rabanus, cognomento Maurus, familia Magnentius, natione Francus orientalis, patria Buchonicus, in oppido Fuldensi nascitur, quarto Nonas Februarii, anno Dominice natiuitatis septingentesimo octogesimo octauo, indictione Romanorum undecima, qui fuit Caroli regis Magni Francorum uicesimus [a 1Kb] , et Romani pontificis Adriani primi septimus decimus annus. Cuius pater nomine Ruthardus [b 1Kb] Magnentiana familia satus, uir diues et potens, multo tempore sub Francorum principibus in Germania strenue militat. Mater uero dicebatur Aldegundis, honestissime conuersationis mulier, que ipsum filium suum ab infantia Deum timere docuit, litteris imbuit, et non minus exemplo quam uerbo docilem  eius animum ad omne opus bonum diligentissime erudiuit. Enimuero pia mater, cum adhuc mens nati esset puerili teneritudine flexibilis, mores eius ad Christi dogmatis integritatem laudabiliter instituit, lasciuos pueritie motus prudentissima ratione compescuit, ecclesiam uisitare, Dei sermones audire, et diuinis crebro interesse mysteriis adhuc pene infantem continuata sollicitudine mandauit. Erat autem Rabanus puer, tam nature donis quam gratie muneribus a Domino multipliciter preuentus: que magna cum tempore sumpserunt incrementa uigoris, donec postremo uirum ad summe perfectionis apicem perduxerunt. Ingenio fuit docilis, memoria uiuacissimus, mente simul et corpore sub pulcherrima dispositione, pudicus atque castissimus; in cuius moribus  relucebat integritas, et singularis in animo tranquillitas rutilabat. Omnia tamen ista in eo dona tam gratie quam nature clarius emicuerunt, cum ad uirilem peruenisset etatem, in qua uirtutum culmen omnium perfectus operator ascendit. Quantum uero ad uisibilis pertinebat hominis rationem, corpore satis admodum fuit robustus, complexione misto sanguine  phlegmaticus, plus corpore pinguis quam macilentus, capite fortis et magnus, omniumque membrorum proportione forma decente dispositus. Unde cum bone puer indolis, de die in diem semper ad meliora proficeret, et iam tunc quoddam in eo future dignitatis et sanctitatis presagium reluceret, metuens pia mater ne corruptibile corpus in medio praue nationis positum, qualibet occasione deturparet animam, neue terrena inhabitatio sensum deprimeret multa cogitantem , tradere illum ad monasterium deliberabat, in quo purius eum posse conuersari minime dubitabat. Sed hoc matris propositum a principio genitori non placuit, quod tamen postea, diuino inspiratus numine, approbauit. Humanum siquidem facile mutatur consilium, quoties  diuina potestas suum ab eterno predestinatum operatur instinctum.

Prefuit in diebus illis nouello [c 1Kb] Fuldensi monasterio reuerendissimus abbas, nomine Bangolfus [Al., Baugulfus], uir magne religionis, et multarum in Christo uirtutum: qui sancto Sturmo [d 1Kb] eius loci primo abbati succedens, annis prefuit quinque et uiginti [e 1Kb] , nomen sanctitatis apud Germanos omnes consecutus gloriosum. Huius abbatis clarissimi magisterio Rabanus puer, cum esset annorum circiter nouem, a parentibus traditur, et iuxta normam sancti patris Benedicti monachis instituendus commendatur. Facta est hec in monasterium Rabani solemnis traditio uicesima prima die mensis Martii, que fuit eiusdem sanctissimi patris Benedicti festiuitate  solemnis, anno Dominice natiuitatis sexingentesimo nonagesimo septimo, indictione Romanorum quinta.

Claruit eo tempore in memorato monasterio Fuldensi ingens multitudo monachorum, qui arduam pro Dei amore uitam ducentes, a uino et carnibus omni tempore abstinebant, et nec ius carnium preter  infirmos, omninoque debiles, sumebant in cibum, nec huius mundi uoluptatibus utebantur. Panis eorum cribrarius erat et rusticus; fabe, pisa, et olera cibus, aqua uel ceruisia potus. uiuebant de laboribus manuum suarum, sicut ueri patris nostri Benedicti sequaces et monachi, cum nullos eo tempore in monasterio seruos permitterentur habere seculares. Nam quidquid operis necessarii faciendum in monasterio claustralibus occurrisset, non secularium, sed manibus fiebat monachorum. Omnes tunc monachi ad monastice regule puritatem uiuere satagebant, in communi sub unius directione pastoris, in uera paupertate, sine peculio castitatem mentis et corporis inuiolabiliter conseruantes, omnipotenti Deo in fraterne caritatis uinculo seruiebant. O  felix etas, et tempora carismatibus sancti Spiritus abunde fructuosa, quando claustralis uite professores erant optimi et omni decore uirtutum mirifice ornati et prediti! His uiris in monasterio Fuldensi uita et conuersatione sanctissimis Rabanus puer diuina ordinatione coniunctus, uenerabili cuidam monacho seniori, Rathgario nomine, scientia litterarum, et sanctis moribus imbuendus committitur, a quo diligentissime ad optima queque informatur. Bone quoque dispositionis puer, bonum assecutus doctorem, diuina miseratione adiuuante, mox sancte conuersationis primordia, quantum etas illa permisit, bene inchoauit, in meliusque successiue perduxit, et optimo tandem fine consummauit.

Postea uero quam annum sextum decimum compleuisset  etatis, anno uidelicet Dominice natiuitatis in carne octingentesimo quarto [a 1Kb] , indictione Romanorum duodecima, Baugolfus abbas Fuldensis migrauit ad Dominum, anno regiminis sui uicesimo quinto. Quo non sine opinione sanctitatis magne sepulto, prenominatus Rabani Mauri preceptor Rahtgarius electione fratrum unanimi tertius in abbatia succedens, prefuit annis sedecim [b 1Kb] , uir probate religionis, et magne sanctitatis. Hic Rabanum pre ceteris singulari diligebat affectu, propterea quod eum nouerat plus omnibus ad obedientiam promptum, et in lectionibus diuinarum Scripturarum indefessa sollicitudine studiosum. uidebat illum ad ardua natum, et qui uerbo et exemplo multis esset cum tempore profuturus in salutem. Nouerat etiam  salutarem pastoribus necessariam esse doctrinam, cum bona hominis uita sine scientia spirituali diuinarum Scripturarum non sufficiat ad institutionem subditorum. Nam qui sibi soli est bonus, utilis aliorum rector esse non potest. Propterea Rathgarius docilem puerum nequaquam statuit negligendum, quem illustratum diuino Spiritu multis non dubitabat fore preponendum. Nec sua fuit confidentia frustratus, cum maior euaserit Rabanus eruditione, dignitate, simul et merito sanctitatis, quam suorum aliquis uel cogitare potuisset, uel mente concipere.

 Mox enim ut annos pueritie superauit, se totum diuinis mancipauit obsequiis, in ecclesia frequens, in choro psallentium assiduus, et sine uanitatis nota in seruitio Domini singularis. Nullus monachorum inter cantandum et legendum illo fuit alacrior, nullus ad obedientiam seniorum inter omnes promptiorem se unquam exhibuit. Deum pura mentis eleuatione semper amauit super omnia, cuius ordinatissime uoluntati quidquid acceptum nouerat, implere summo conatu satagebat. Ea uero, que diuine uoluntati didicit esse contraria, nunquam in cordis ergasterium censuit admittenda. Mentis sue oculum a pulueribus terrene cupiditatis purum custodiuit et mundum, atque in medio confratrum suorum omni tempore sine offensione uiuebat. In  oratione sancta pene fuit continuus, in lectione diuinarum Scripturarum sine intermissione sine intermissione laudabiliter occupatus. Nemo illum uidit otiosum, non fabulis, seu otiosis sermonibus illum quisquam audiuit intentum, neque more complurium per claustrum discursibus uanis quisquam reperit uagabundum. Deo semper mente deditus, aut lectioni Scripturarum incubuit, aut scripsit aliquid pro communi fratrum utilitate, uel certe secum in cella solitarius habitans erat. Nihil enim dulcius illi fuit quam continuum sanctarum studium Scripturarum, et ideo celle monastice secretum, multis importabile claustralibus, paradisi delicias reputauit. Quod enim piscibus riuus et aqua, hoc bonis et studiosis monachis rectissime dicitur cella. Nam sicuti  pisces diu uiuere sine aqua nequeunt, sic monachi crebrius extra cellam discurrentes, in uera mentis puritate non subsistunt. Cella enim monachis est officina uirtutum, et mundus nimium frequentatus multorum causa uitiorum. Cella monachis est diuine schola scientie, extra quam celestis non datur sapientie doctrina. Unde monachus, qui secretum celle non diligit, ad ueram scientiam Scripturarum Dei minime pertingit. Quod beatissimus pater hic noster, sanctus probe considerans Rabanus, cellam ab infantia sua dilexit monasticam, in qua conscientiam suam ab operibus mundi uanis custodiuit illesam, et omnium scripturarum, tam humanarum quam diuinarum, plenam fuit assecutus scientiam. Celle namque secretum amenitati comparatur  paradisi, in qua delectabiliter consistens, ac sibi per diuini amoris continuum exercitium unitus, mente simul et corpore habitauit secum in domo Dei quietus, animo creatori suo deuotus, nulli fratrum molestus, nulli grauis, nulli onerosus, sed acceptus bonis omnibus, et in uinculo caritatis fraterne sincere dilectus. In eo fuit completum, quod per prophetam Ieremiam dudum legitur pronuntiatum: Bonum est homini, cum portauerit iugum Domini ab adolescentia sua: quia sedebit solitarius et tacebit, quoniam leuabit se supra se .  Hec sunt purificate conuiuia mentis, que nemo intelligit, nisi qui accipit, nemo uero accipit, nisi qui se pro Dei amore ab omni carnis illecebra ueraciter segregauit. Non enim consentiunt in unum cohabitare uera gaudia mentis, et corruptibiles delicie uentris, quoniam duobus contrariis seruire dominis Saluator omnium non dicit esse possibile. Beatus igitur magnus iste seruus Christi Rabanus, qui, gratia Spiritus sancti preuentus, in consilio impiorum non abiit, et in uia peccatorum non stetit, nec in cathedra derisorum consedit: sed in lege Domini fuit uoluntas eius confirmata et stabilis, et in iustificationibus eius meditatio illius die permansit ac nocte . Beatus, inquam, uir iste, et omni posteritati merito uenerandus, qui in hac mortalitate  positus, semen bonum in benedictionibus Domini seminauit, de quo nunc fructum eterne felicitatis manducat in celis. Propter quod omni censetur honore dignus, ac sempiterna memoria celebrandus, qui factus imitator discipulorum Domini, doctrina et moribus uniuersam illustrauit Ecclesiam, et uarios hereticorum errores disputando scribendoque confutauit, de quibus suo inferius loco plenius dicturi sumus.

Cum ergo beatus Magnentius octauum decimum etatis sue annum attingeret, qui fuit Dominice natiuitatis octingentesimus sextus [a 1Kb] , et incredibili diuinarum Scripturarum teneretur amore, iamque omnes deputatos sibi doctores atque magistros uel equasset, uel etiam superasset eruditione et doctrina,  nec tamen in his, ad que discendo peruenerat, posset esse contentus, sed pro magnitudine desiderii sui ad maiora sacri studii arcana festinaret, locum ad tempus mutare profectus causa decreuit. Nam eo tempore studium litterarum generale, sicuti postea, necdum in Fuldensi monasterio uigebat. Monachi etenim humili Scripturarum intelligentia contenti, moribus graues, et subrusticana simplicitate imbuti, altiora scientie studia non curabant. Unde beatissimus iuuenis cum pro ingenti Scripturarum desiderio, propter magistrorum penuriam animum suum in proprio satiare monasterio non posset, sciretque Rathgarium se pastorem habere fauorabilem, quadam die ad pedes eius prouoluitur, et  quid haberet in animo summa cum humilitate manifestum faciens, consensum sui senis deprecatur. Placuit petitio adolescentis abbati; et consilio seniorum adhibito, facilem postulanti dedit consensum. Cernebat enim senior prouidus, ut paulo dictum est prius, gratiam in eo relucere diuinam, cuius  illum operatione magnum non dubitabat esse futurum, unde et libens petita concessit.

In diebus illis florebat in regno Francorum Albinus, qui et Alcuinus, natione Anglicus, professione monachus [b 1Kb] , ordine Leuita, dignitate abbas [c 1Kb] monasterii sui Martini Turonensis, Caroli regis Magni quondam preceptor, in omni uarietate scripturarum doctissimus, qui primus apud Gallos et Italos Rome [d 1Kb] , Parisii, et Suessionis, scholis monachorum publicis prelatus multa scripsit ad utilitatem communem, et plures in omni scientia auditores educauit doctissimos. Ad hunc uenerabilem uirum  Ecclesie Lateranensis [e 1Kb] , ac scholis monachorum publicis presidentem, Rathgarius abbas de Fulda  misit Rabanum cum aliis [f 1Kb] duobus monachis, Haimone et Diedone: quorum prior episcopus postea fuit in Halberstat, posterior uero Hattoni in abbatia Fuldensi fratrum electione successit. Albinus ergo missos ad se monachos de Fulda sub magisterii sui ferula suscipiens, omnem circa illos diligentiam adhibuit, et nullis pro salubri eorum institutione laboribus pepercit. Rabanum tamen, quem ceteris acutiorem ingenio uidebat, propensiore studio prosequebatur docendi, et singulari cura sollicitudinis circa illum uigilabat. Annis sex continuis [g 1Kb] apud Albinum magistrum Rabanus studiosissimus auditor atque discipulus Rome permansit, et discendis Scripturis indefessum studium sedulus impendit. In his artibus septem, quas professores earumdem  liberales uocant, euasit doctissimus, et in omni scientia, tam diuinarum quam humanarum traditionum, non erat illi secundus. Enimuero quam eruditus fuerit in grammaticis, in rhetoricis, in logicis, in arithmeticis, in geometricis, in peticis et musicis, in astronomicis et mathematicis, in physicis et metaphysicis, in philosophicis et theologicis, in humanis quoque et diuinis, quicunque plenius intelligere desiderat, eius uolumina, que et plura sunt et elegantissima, diligentius reuoluat. In disputando tanti fuit acuminis, ut omnium sophistarum nominatissimus haberetur et esset. Unde, ueluti alter Augustinus, hereticorum terror et malleus erat, quos omnes facili congressione superabat et  uicit. Et cum tantam omnium scientiarum esset copiam adeptus, nunquam tamen in superbiam fuit elatus, nunquam suo se iudicio inaniter super alios extulit, nunquam simpliciores et minus in Scripturis eruditos etiam leuiter contempsit. In uera namque humilitate fundatus monastica, paruulus in oculis suis  apparebat, et quanto maior exstitit, tanto se peramplius humiliauit. Nouerat enim, monachi scientiam sine uera humilitate mentis perniciosam esse stultitiam, etiam si apud homines doctissimus habeatur. Dicit enim Scriptura: Doctrina uiri per patientiam dignoscitur . Patiens autem ueraciter nemo dici meretur, qui humilis non fuerit, et Omnipotentis nutui plena uoluntate subiectus. Rabanus autem noster, uerus Dei amator, qui et humilis et patiens ueraciter exstitit, quanto in bonis studiis amplius profecerat, tanto magis animum suum coram Deo et hominibus humiliabat. Non illum uana terreni honoris ambitio traxit ad studium, non paupertas uel inopia fecerat monachum in Scripturis esse studiosum; sed Dei amor, qui uincit omnia, mentem  illius incenderat ad spiritualis scientie incrementa. Nihil est difficile bone uoluntati, nichil formidabile Deum ueraciter amanti. Unde cum se totum diuino mancipasset obsequio, nichilque in hoc mundo quereret, nichil cuperet uel optaret, nisi Deum solum et scientiam Scripturarum, dignum se Christo studuit exhibere ministrum, a quo nouerat omne donum mortalibus prouenire perfectum. Semper aliquem diuine lectionis codicem uersabat in manibus, semper in semetipso sibi unitas [Forte, unitus] aliquid operabatur bone operationis. Et neque diebus neque noctibus ab inuestigatione diuinarum cessabat Scripturarum. Nam preter illud tempus, quod uel ineuitabilis necessitas requirebat nature, uel diuini cultus ratio postulabat, quod reliquum erat, omne  Scripturarum studio impendebat, idque totum se arbitratus perdidisse, quod aliter quam in Dei laudibus, aut sacris fuisset lectionibus expensum. Propterea quoties ab actionibus poterat uacare publicis, suis utiliter insistebat priuatis, semperque oratione premissa speciali deuotione mentis ad Deum, aut legit, aut scripsit, aut legentem in scholis Albinum audiuit magistrum. His illum sacris intentum studiis, et sine intermissione continuanter occupatum, magna Dei miseratio cunctarum uirtutum decorauit ornatu, contulitque optanti sensum per omnia consummatum intelligendi Scripturas, deditque bene merito sanctorum scientiam, et in cunctis operibus boni consummationem. Annis tandem sex Rome apud magistrum cum ingenti doctrine profectu  expletis, beatus Dei famulus, una cum Haimone et Diedone, pastoris sui edicto reuocatur ad Fuldense monasterium, qui tametsi multo libentius sub directione preceptoris in annos plures ceptum continuasset studium, suo tamen promptus obediuit abbati, sciens obedientiam cunctis monachorum preualere uirtutibus, per quam solam iter patescit claustralibus ad patriam celestem.

Anno igitur Dominice Natiuitatis octingentesimo duodecimo [a 1Kb] , indictione Romanorum quinta, beatus Rabanus annum agens etatis quartum atque uicesimum, abbatis sui precepto de Roma cum Haimone et Diedone ad monasterium Fuldense reuertitur:  anno uidelicet abbatie Rathgarii memorati octauo. Quem fratres cum magna caritatis letitia susceperunt, dona multiplicia in eo diuina honorantes: quippe qui nouerant illum non solum propter scientie preeminentiam, et magistrum esse uenerabilem, sed multo magis ob uite meritum, cunctis in Christo uirtutibus locupletem. Enim uero per illud sexennium, quo Rome sub abbatis magisterio litteris operam dederat, in omnia scientia, tam humana quam diuina, super omnes cetaneos suos mirifice profecerat, euasitque summus in omni scibili philosophus, petaque disertissimus, et theologus cunctorum iudicio excellentissimus. Tanta denique et Rome et Fulde cunctis uite sue diebus uirtutum et meritorum sanctimonia claruit, quod eorum,  qui cum eo habitabant, gratia illum Dei preuentum speciali nullus dubitauit. Unde sibi non solum profuit, sed multis uerbo, scriptis et exemplo salutis iter ostendit. Rathgarius quoque, uenerabilis abbas, qui, ut supra diximus, illum pre ceteris arctius diligebat, eius profectui miro congratulabatur affectu, gauisusque talem se habere discipulum, qui iam idoneus esset quoscunque et alios docere, magnificas omnipotenti Deo gratiarum retulit actiones. uerum ut ecclesiastici ordinis collatione maior esset Rabano inter fratres auctoritas, per singulos sacri ministerii gradus euectum, postremo rector illum, tricesimo etatis anno, ad sacerdotalis officii dignitatem promouit. Qui presbyter consecratus, nichil pristine humilitatis omisit, nichil monastice conuersationis  et puritatis neglexit; sed maiori se humilitati subiiciens, totam ad regularis obseruantiam discipline animum conuertit, cunctisque fratribus suis se obsequentissimum exhibuit; et uel orationi, uel sacre lectionis studio semper intentus fuit. Cella, sicut prius est dictum, paradisus illi exstitit, et chorum psallentium fratrum, celum reputauit. Et quia cunctis pro Christi nomine humiliter obsequi studuit, iure omnibus dilectus fuit. Amabant eum sancti seniores ut filium, uenerabantur studiosi iuuenes ut celestis doctrine magistrum. Omnes quoque in communi totius illum religionis monastice habebant exemplum, et summum eruditionis Christiane documentum. Precipuo tamen congratulationis officio Rathgarius abbas reuerendissimus exsultabat, quod  illum, quem singulari prosequebatur affectu amoris, tanta cerneret insignia possidere uirtutum. Et uere dignus fuit amari ab omnibus, qui conditorem omnium puro semper dilexit affectu. Completa fuit in illo placida illa eterne sapientie pollicitatio dicentis: Ego diligentes me diligo: et qui mane uigilauerint ad me, inuenient me. Mecum sunt, inquit, diuitie et gloria, opes superne et iustitia. Melior est fructus meus auro et lapide pretioso: et genimina mea argento electo . Dilexit Rabanus etenim sapientiam Dei Patris, cuius notitia credentibus datur per fidem in Scripturis sanctis: quarum lectioni tanto crebrius incubuit, quanto Deum sincerius  amauit. Eius gutturi fructus sacre lectionis semper dulcis exstitit; quem in feruore sancti Spiritus gustauit. O quam suauis est ueraciter gustanti sapor diuini amoris, per quem huius mundi cuncta dulcescunt aduersa, et forti animo uilescunt omnia blandimenta. Nihil preter diuinum in affectum cordis admittitur, ubi solus creator super omnia amatur. Huius sacri ergasterii summus operator exstitit Rabanus iste, de quo loquimur, in quo spiritualis doctrine plenitudo exuberans totam illustrauit Ecclesiam, et plures erudiuit ad iustitiam. Et ne ordine prepostero diutius euagemur, opere pretium iudicauimus intermissa repetere, et que circa Rabanum ab Urbe reuersum, priusquam presbyter fuerit ordinatus, sint gesta breuiter annotare.

 Rathgarius memorabilis abbas utilitati cupiens consulere plurimorum, de fratrum suorum consilio scholam in monasterio Fuldensi publicam instituit, cuius magisterium sancto Rabano, de Italia nuper reuerso commendauit. Anno itaque Dominice natiuitatis octingentesimo tertio decimo, indictione Romanorum sexta, Rabanus annorum uiginti quinque monasterii monachorum schole preficitur, et eum docendi modum, quem ab Albino nunc didicerat, etiam tenere apud Fuldenses monachos inuiolabilem iubetur. Qui mox ut docendi subiuit officium, per omnia curauit Albinum sequi et imitari magistrum, ut iuniores uidelicet monachos primum doceret in grammaticis, et cum apti uiderentur ad maiora grauioribus etiam formarentur institutis. Cumque huius  noue institutionis apud Germanos fama transisset in publicum, plures cenobiorum prelati eam docendi formam laudantes, alii monachos suos ad Fuldam miserunt sub Rabani ferula sacris imbuendos studiis, alii uero scholas erexerunt in monasteriis propriis, quibus preceptores de memorato cenobio doctiores quosque prefecerunt. Sed in tempore breui ualde creuit numerus discipulorum Rabani docentis, et per totam Germaniam et Galliam eruditionis et sanctitatis eius ueneranda opinio se diffudit. Unde factum est, quod non solum abbates, monachos, sed etiam nobiles terre, filios suos Rabani docendos magisterio subdiderunt. Quos ille, ut erat mansuetissimus, omnes summa cum diligentia informabat, prout uniuscuiusque uel etas, uel ingenium permittebat,  alios in grammaticis, alios uero in rhetoricis; atque alios in altioribus diuine atque humane philosophie scripturis, sine inuidia communicans quod singuli ab eo postulassent; omnes uero, quos in auditorium suum docendos admisit, non solum prosa, sed etiam carmine, quidquid occurrisset, scribere informauit.

Multos insignes, doctos atque sanctissimos auditores habuit, quorum excellentiores atque precipuos Megenfridus in libro de Temporibus gratie quartodecimo nominatim commemorat, et sunt isti: Strabus [a 1Kb] , monachus Fuldensis, patria Francus orientalis, qui magistro in regimine scholarum Fulde successit, uir in omni plenitudine scripturarum doctissimus, metro exercitatus et prosa, multa in utroque genere  conscripsit. Freculfus [b 1Kb] , monachus Fuldensis, patria Saxo, postea episcopus Lexouiensis in Rhotomagensi prouincia Christiane fidei predicator egregius, qui et ipse plura opuscula conscripsit. Lutbertus [c 1Kb] , monachus Fuldensis, et postea primus abbas in Hirsaugia, Spirensis diecesis, patria Sueuus, doctor in omni uarietate scripturarum eminentissimus, nec minus uite merito quam eruditione preclarus, qui nonnulla ingenii sui monumenta reliquit, et multa suis bona monachis impendit. Hildolfus [d 1Kb] , monachus Fuldensis, patria Francus orientalis, et primus apud sanctum Aurelium Hirsaugie scholarum magister, homo integerrime conuersationis et doctrine, qui et ipse multa utilia conscripsit. Ruthardus [e 1Kb] , monachus Fuldensis, et secundus  apud Hirsaugiam scholasticus post mortem Hildolfi, qui cum esset doctissimus, plura composuit. Bernardus [f 1Kb] , monachus Fuldensis, et postea Hirsfeldis abbas, patria Francus orientalis, uir sapientia et moribus clarus, multa lucubrauit. Bertholfus, monachus Fuldensis, patria Doringus, uir tam in diuinis Scripturis, quam in litteris humanis longe doctissimus, qui et ipse nonnulla scripsit. Ioannes, monachus Fuldensis, patria Francus orientalis, peta et musicus insignis, qui et plura scripsit, et cantum ecclesiasticum primus apud Germanos uaria modulatione composuit. uingbertus, monachus Fuldensis, patria Saxonicus, uir mire simplicitatis et magne nichilominus eruditionis, uite merito et clarus uirtutibus effulsit. Egbertus [g 2Kb] , monachus Fuldensis,  uir uite admirabilis, et multo tempore uoluntarie pro Christo inclusus, miraculis coruscans, nonnulla composuit. Carolus, monachus Fuldensis, patria Francus orientalis, magne sapientie et eruditionis homo, quem ferunt, mortuo preceptore, Moguntinum meruisse archiepiscopatum [a 1Kb] , et nonnulla edidisse uolumina. Altfridus [b 1Kb] , monachus Fuldensis, patria Saxonicus, mira sanctitate et eruditione clarus, Deique uerbi predicator egregius, qui de Fulda missus ad Nouam in Saxonia Corbeiam scholasticus, postea quartus Hildelsheymensis ecclesie pontifex ordinatur. Omnes prescriptos Rabani apud Fuldam insignes discipulos, Meginfridus historiarum scriptor commemorat, et uaria dicitur scripsisse opuscula. Ex aliis quoque cenobiis ad se  missos insignes habuit auditores multos, doctrina et uite sanctimonia celeberrimos, quorum nomina per memoratum scriptorem expressa, nos isthic amore breuitatis omisimus, ne tedium induceremus.

Curauit etiam hic beatissimus monachorum institutor auditores suos erudire non minus ad timorem Dei, et mandatorum obseruantiam, quam ad intelligentiam Scripturarum, sciens in sancto propheta Daniel scriptum: Quoniam qui docti fuerint, fulgebunt quasi splendor firmamenti; et qui ad iustitiam erudiunt multos, quasi stelle in perpetuas eternitates . Parum est enim ad scientiam hominis claustralis intellectum erudire, nisi etiam studeas pro uiribus affectum ad Dei amorem accendere. In quo docendi genere beatus doctor Rabanus  pre ceteris notabiliter emicuit; qui suos auditores imprimis ad iustitiam erudiuit, quibus inter legendum crebro persuadere conatus est mores suos regularibus conformare sanctionibus, euangelicisque ante omnia semper obedire institutis. Docuit illos mundum et omnes uoluptates carnis pro Dei amore contemnere, uanitates transitorias et seculi pompas fugere, et omnem concupiscentiam inordinate uoluntatis declinare. Deum pura mente super omnia diligendum monuit, et sedulo, ut se reminiscerentur morituros, discipulis lector inculcauit. Monastice religionis tam sincerus fuit amator, ut in auditorium suum neminem admitteret, nisi prius mentem eius diligentissime super integritate obseruantie regularis  explorasset. Unde si quos mente aut corpore uagos, et ad obseruantiam monastice discipline minus reperisset idoneos, tanquam animalia bruta et bestias immundas ab accessu montis diuinarum Scripturarum arcebat, dicens: Scriptum est: Bestia, que montem tetigerit, lapidibus obruatur . Propterea, fratres, abite, et primum discite uos mente componere, ut moribus emendatis digni sitis cum Moyse Dei sermones in montis cacumine audire. Nemo enim Dei Scripturas discendo utiliter percipit, cuius adhuc anima uitiorum puluere sordescit. Et hec forma docendi sancto uiro semper familiaris exstitit, ut studio litterarum iustitie preponeret disciplinam, et scientie Scripturarum anteferret  pietatem. Qui tanto facilius iustitiam et uirtutum obseruantiam persuadere potuit, quanto eas non modo uerbis, sed etiam operibus demonstrauit. Singularem habebat docendi gratiam, et persuadendi maximam facilitatem. Nam et ingenio fuit acutus, et facundia disertus, uoce quoque tubali sonorus, et quadam grauitate uenerandus. Unde quoties ratio postulauit, sola potuit uoce terrere improbos, et non minus humilitate mulcere prostratos. Conueniens anime donis corpus, Domino largiente, consecutus, et magna fuit in eo dilectionis auctoritas, et non minor cum mansuetudine affabilitatis humanitas. Qua moderatione ab adolescentia temperantissime usus, et sibi tranquillus exstitit, et discipulis doctor utilis,  fructuosusque, ut pro tempore merebantur, occurrit.

Fuerunt eo tempore, Meginfrido testante, in cenobio Fuldensi monachi sub regula sancti Benedicti, omnipotenti Deo in summa religione famulantes, numero centum quinquaginta, qui omnes, ut supra dictum est, a uino et carnibus abstinebant. Ex his duodecim ad minus, in omni scientia scripturarum doctissimi, dicebantur Seniores: quorum consilio abbas in quotidianis necessitatibus utebatur, ut opus non esset uniuersam fatigare congregationem. Quoties uero ex his duodecim quispiam, uel ad aliud cenobium missus, uel morte fuisset sublatus, ex doctioribus et sanctioribus mox alius in eius locum rectoris et seniorum electione constituebatur. Et hec laudabilis seniorum constitutio multis annis durauit,  quandiu uidelicet studium scripturarum in Fuldensi monasterio, quod sanctus Rabanus inceperat, uiguit. Ista autem fuit lex duodecim doctorum, ut singulis legerent singuli iuxta principalis ordinationem magistri, qui semper tertius decimus erat, et propterea omnium deputator lectionum, cui et obedire ceteri post abbatem omnes tenebantur.

Fama sanctitatis et eruditionis Fuldensium monachorum, et sancti precipue Rabani, per totum se regnum Francorum longius diffundente, filios suos multi nobiles et ignobiles ad seruiendum Domino in eorum consortium tradiderunt, e quibus postea plures in Germania Ecclesie pontifices habuerunt atque pastores. Regulari etenim obseruantia durante, nullus  a Dei seruitio repellebatur, siue nobilis esset, siue ignobilis; sed iuxta preceptum legislatoris Benedicti, cunctis aditus patuit pura intentione conuerti uolentibus. Que tamen consuetudo cum successu temporis, et in Fuldensi monasterio, et in plerisque aliis contra intentionem regule cernitur immutata, postea uidelicet quam et diuitie religionem exstinxerunt, et luxus cum ambitione pessima studium eliminauit scripturarum. Feruor eo tempore incredibilis fuit monachorum [uidetur deesse erga] sanctarum studium Scripturarum, qui per sanctum Rabanum Fulde cepit, ut supra diximus, et breui per omnia pene cenobia Germanie et Gallie conualuit. Nec erant Latino patrioque sermone contenti,  sed linguam discere Grecam atque docere, necessarium fore discipulis diuine speculationis arbitrati, etiam Hebraice Chaldaiceque notitiam cum labore fuerunt assecuti. Sanctus namque Rabanus, Albini Rome auditor, Theophilum [a 1Kb] quemdam Ephesium habuit preceptorem, a quo Pelasgi sermonis intelligentiam apprehendit sufficientem, quam reuersus in patriam suis quoque discipulis absque inuidia communicauit. Enimuero cum esset uir omnium non solum studiosissimus, sed etiam sine contradictione cuiusquam doctissimus, optime intellexit neminem apud Latinos ueraciter eruditum et in sacris litteris consummatum posse reperiri, qui notitiam Grece lingue non fuerit assecutus. Quod eo confirmo fidentius, quo, arte impressoria multiplicatis  hodie Grecis uoluminibus, et ipse sub bonis preceptoribus quantulamcunque huiusce sermonis intelligentiam apprehendi. Nam sicuti riuulus ex fonte, ita ex lingua Greca Latina descendit. Quisquis ergo fontis notitiam despicit, uim et proprietatem riuuli, poculo cuius utitur, minime cognoscit. Iure igitur omnis Germania simul et Gallia tripartita hunc beatissimum doctorem ueneratur Rabanum, ut unicum totius eruditionis principem: a quo et pontifices Romani susceperunt ecclesiastice discipline, et monachi, Scripturarum salutarem clauem intelligentie. Merito, inquam, Germanorum posteritas omnis Rabani laudes in perpetuum personabit, qui primus omnium, ueteri barbarie pulsa, suam fecit nationem sermone Latinam. Primus enim omnium sub fide  Christi Germanos et Grecam resonare linguam docuit et Latinam. Nullus ante illum, apud Germanos uel natus uel institutus, Greci sermonis notitiam habens, tot uolumina tam eleganter, tam proprie, tamque concinne atque Latine uspiam conscripsit. Si qui uero apud Germanos in regno Francorum ante ipsum docti fuerunt, non indigene, sed Greci, Romani, Galli, Scoti, Britanni, seu aduene aliunde uenientes exstiterunt. Beatissimus autem Christiane fidei doctor insignis Rabanus, unicus et primus Germanorum institutionum princeps, et magister discipline, qui nullum ante se in sua habuit natione precedentem scientie consummate doctorem, diuino  succensus instinctu, quod domi habere non potuit, Rome laudabiliter quesiuit,  inuenit, didicit, et Germanis sine inuidia reportauit, priscamque de patria barbariem fugauit. Gentem suam gemino decorauit ornatu, qua et moribus ad sanctitatem politiorem reddidit, et infusa sermonis Romani elegantia in omnem scientie plenitudinem introduxit. O doctorem cunctis uenerandum seculis! O litterarum principem, omnibus uiris doctis perpetua celebrandum festiuitate, qui uitam in carne  duxit sanctissimam, et uniuersis Ecclesie filiis doctrinam effudit salutarem! Iure, inquam, uiuaci memoria commendandus est omnium, qui non solum exemplo tunc presentibus eterne pabulum uite prebuit, sed etiam posteritati suis scriptis documenta salutaria reliquit. uere dignus est, cuius in benedictionibus memoriam celebret omnis per Germaniam posteritas, per quem nobis tanta mentis et corporis prouenit utilitas. Fidem Christi orthodoxam summa cum alacritate semper docuit, sacram enodem Scripturam apud Germanos primus reddidit, uitam apostolicam ducens perniciosos hereticorum errores constantissima ratione confutauit. Denique, sicut in superioribus est dictum, primus omnium apud Germanos publicam monachorum scholam tenuit, in  qua non solum claustrales, sed plures etiam secularis uite homines habuit auditores. In ministerium diuinarum Scripturarum scientias conuertit seculares: et, ueluti Socrates alter, tractam e celo philosophiam in ethicam transmutauit; propterea, ut me dixisse memini, auditores suos in omni doctrina litterature secularis ad plenum instituit, eosque imprimis grammaticos, dialecticos, rhetores, arithmeticos, geometras, astronomos, musicos, atque petas statuit; et postea idoneos ad diuinarum Scripturarum scientiam introduxit.

Hec forma docendi per ipsum didascalis tradita, multis annis in Fuldensi monasterio perseuerauit, et successu temporis ad plura Germanie cenobia non sine maxima utilitate translata fuit, sicuti facile  per ueterum scripta comprobatur, eo tempore, preter solum ordinem sancti patris Benedicti, nulla fuerunt claustralium per totam Germaniam cenobia, cum neque Cistercienses adhuc essent instituti, neque fratrum conuentus Mendicantium, neque alterius cuiusuis obseruantie singularis, qui omnes longe postea superuenerunt. Et ideo quoties in hoc opere mentionem de monachis facimus, non alii quam Benedictini sunt intelligendi, nisi nominatim alterius professionis exprimantur specialiter. Ad multos annos durauit in cenobiis monachorum istud mirabile studium scripturarum, et uiros sanctitate non minus quam doctrina sacer ordo Benedicti produxit innumerabiles. Legimus enim, sicuti ex supputatione annalium nostrorum constat manifestum, quod ex  monachis, ordinem sancti patris Benedicti professis, quatuor et uiginti per successum temporis sacrosancte Ecclesie Romane fuerunt pontifices, cardinales ducenti sexaginta nouem, archiepiscopi, per diuersas mundi ecclesias, mille sexcenti octoginta quatuor, episcopi uero quatuor millia quingenti duodecim. Denique catalogo sanctorum [b 1Kb] ex eodem ordine reperiuntur ascripti quindecim millia sexcenti, preter  moniales et alios innumeros, quorum nomina ignoramus. Hi sunt fructus monachorum studii salutaris, in quo plantante Rabano multa millia in omni doctrina et sanctitate, totam illustrantur Ecclesiam. Sed non durauit in finem hec sancta consuetudo monachorum, quoniam quod laudabiliter cepit ex tempore, etiam cum tempore turpiter defecit. Nam circa Dominice natiuitatis annum millesimum centesimum, multiplicatis in Ecclesia Dei uariis institutis claustralium, studium a monachis nostris tepescere cepit, ac pene defecit.

Rabanus autem Maurus, monachorum scholasticus insignis, posteaquam scholis prefuerat annis quinque, manum apposuit ad scribendum, etatis sue anno tricesimo: qui fuit Dominice natiuitatis octingentesimus  octauus decimus, indictione Romanorum undecima. Et cumprimis quidem scripsit mirabile illud opus de laudibus sancte Crucis, quod postea dicauit Gregorio summo pontifici quarto: de quo in supplicatione pro Mauro sic ait preceptor Albinus [a 1Kb] :

Hunc puerum docui diuini flumine uerbi,
   Ethice monitis et sophie studiis.
Ipse quidem Francus genere est, atque incola silue
   Buchonie, huc missus discere uerba Dei.
Abba suus namque, Fuldensis rector ouilis,
   Illum huc direxit, ad tua tecta, Pater.
Quo mecum legeret metri scholasticus artem,
   Scripturam et sacram rite pararet ouans:
Ast ubi sex lustra impleuit, iam scribere tempus,
   Ad Christi laudem hunc edidit arte librum.

Que uero, quanta, et qualia deinceps scripserit, tam in calce huius uoluminis, quam in libro de scriptoribus  ecclesiasticis lector studiosus poterit inuenire. Nullus ante illum Germanus tot uolumina composuit, tot utiles Ecclesie tractatus tanta uenustate elegantiaque Latini sermonis rutilantes, in natione Theutonica prius nemo lucubrauit. Nam uetus et Nouum ex integro Testamentum in uoluminibus multis exposuit, et commentariis pulcherrimis luculenter exornauit. Quod quidem scribendi studium ab eo tempore, usque ad mortem suam per annos triginta nouem, sine intermissione, semper continuauit. Anno autem Domini nostri Iesu Christi octingentesimo uicesimo, indictione Romanorum tertia decima, Rathgarius [b 1Kb] Fulde abbas tertius, cui fratrum electione quartus in ordine abbatum succedens,  Aegiso, uir senex et religiosus, prefuit annis quinque, sub quo beatus Rabanus ceptum strenue docendi continuauit officium, uitam in omni plenitudine  uirtutum agens religiosissimam, et sacram indesinenter explanans Scripturam ad gloriam Dei omnipotentis, qui uiuit et regnat in secula seculorum. Amen.



LIBER SECUNDUS.

Hactenus, reuerendissime presul, et princeps illustrissime Alberte, primum de uita sancti Rabani predecessoris tui librum, auxiliante Domino Deo, continuauimus, in quo conuersionem eius ad institutiones monasticas, studium quoque et eruditionem scripturarum aperta narratione digessimus, ut quo feruore diuini amoris simul et fraterne caritatis uir tantus conuersationem suam inceperit, posteritatis memorie perpetuo commendaremus. Nunc  autem, in sequenti libro, quem secundum adiicimus, primo tempus quo Fuldensi monasterio prefuit abbas, quantum si [Forte, se] uires nostre tenues nimium extendunt, stylo commendare pergimus, ut historiam ordine debito non fraudemus, uerumtamen non pollicemur, nos omnia scripturos que in abbatia gessit; sed ex multis consignamus paucissima, ut pote qui propter negligentiam scriptorum inuenire nequiuimus, que restabant, potiora.

Anno igitur Dominice natiuitatis octingentesimo uicesimo quinto [c 1Kb] , indictione Romanorum tertia, mortuus est Aegiso, Fuldensis monasterii abbas quartus, anno regiminis sui quinto, uir moribus et uita religiosus, et diuinarum Scripturarum amator precipuus. Post cuius sepulturam Rabanus Maurus Magnentius, doctor et scholasticus, monachorum celeberrimus,  fratrum electione communi abbas in ordine quintus instituitur, anno etatis sue tricesimo septimo, et prefuit annis duobus et uiginti, pastorem se ouium Christi exhibens, in omni sanctitate uite spectabilem, et in opere semper efficacem. Primus Fulde abbas fuit a beato Bonifacio archiepiscopo institutus sanctus Sturmus [d 1Kb] , natione Anglicus [e 1Kb] , anno Domini septingentesimo quadragesimo tertio, indictione Romanorum undecima, prefuitque annis sex et triginta. Post quem Baugolfus abbas prefuit annis uiginti quinque. Cui successit Rathgarius annis sedecim. Quo mortuo, Aegil abbas prefuit annis quinque. Et illo uita defuncto, sanctus Rabanus, in ordine fratrum quintus, ut diximus,  fuerat ordinatus. A fundatione itaque monasterii Fuldensis, usque ad ipsum Rabanum, per annos octoginta duos, abbates per ordinem quatuor exstiterunt.  Rabanus itaque memorati cenobii quintus abbas institutus anno prenotato, qui fuit annus Ludouici regis Francorum Pii decimus [a 1Kb] , Eugenii pape secundi, annus quoque secundus, et Othgarii [b 1Kb] archiepiscopi Moguntini primus, in humilitate pristina perseuerauit, et uitam, sicuti consueuerat, in omni puritate mentis et corporis coram Deo indesinenter continuauit. Deum munda conscientia dilexit super omnia, pro cuius amore contempsit uniuersa. In toto corde suo mandatorum eius semper memor exstitit, et nunquam a bono studio cessauit. In oratione tam deuotus et continuus exstitit, ut nemo, conuersationis eius ignarus, putasset illum lectioni Scripturarum uel momentaneo [Forte, momento] potuisse intendere, uel noue compositionis quidquam lucubrare.  Rursus in legendis diuinis Scripturis, in lucubrandis quotidie ferme nouis uoluminibus, atque in docendis instituendisque ad pietatem diuini cultus, ad regularis discipline obseruantiam, et morum integritatem monachis commissis, nec minus in ordinanda cura domestica, tam frequens fuit et sedulus, ut orandi nullum uideretur habere momentum. Amor quippe Dei, quo totus ardebat incensus, non permisit esse otiosum, quoniam, sicuti expertus uerissime beatus testatur Gregorius, amor Dei nunquam est otiosus. Speratur enim magna, si est; quod si operari renuit, profecto uerus Dei amor nunquam fuit.

Beatus itaque abbas Rabanus ouium Christi sollicitus, parum indulgens sue infirmitati nature, omne  tempus, quod occupationibus rei familiaris subripere potuit, orationi et studio impendit. Monachum habuit nomine Strabum [c 1Kb] , patria Francum, ex urbe Preapolitana [d 4Kb] oriundum, uirum in omni scientia diuinarum humanarumque litterarum doctissimum, carmine ac prosa longa exercitatione peritum, nec minus uite merito, quam Scripturarum eruditione uenerandum, quem post se monachorum schole [e 1Kb] prefecit, et introductum docendi modum obseruare, et continuare mandauit. Qui Strabus et prosa et carmine plura scripsit. Ipse denique Rabanus, uigilantissimus pastor, munus docendi propter abbatiam penitus non deseruit, nec a componendis uoluminibus cessauit. Amator nempe Dei sincerus, quoties opportune potuit, docendi officium, ut prius,  repetiuit. Unde quo liberius uacare posset interius, procuratores rerum temporalium sufficientes constituit et idoneos, de quorum fidelitate non potuit dubitare. Regnum Dei ante omnia querere studuit, et de rebus transitoriis se nimis anxie nunquam intromisit. Et quia Deum in toto corde suo dilexit super omnia, huius uite ab ipso necessaria consecutus est, magna in abundantia. Circa regimen tamen animarum ualde sollicitus exstitit, et oues Christi sibi commissas uerbo salutis, exemplo sanctitatis, et pabulo necessarie sustentationis studiosissime pascere curauit, sub eius regimine monasterium Fuldense rebus atque personis creuit quotidie, et fama sanctitatis monachorum eius per totum Francorum se regnum diffudit.

 Precipue tamen abbatis Rabani opinio doctrine et sanctimonie in ore fuit omnium celebris et gloriosa, non solum apud Germanie Francos, sed apud Gallicanos quoque et Italos. Cuius uiri fama reges et principes, episcopos et doctores quoslibet, etiam longius distantes, in eius uenerationem permouit. Omnes incomparabilem eius mirabantur doctrinam, et coniunctam eruditioni sanctitatem laudibus continuis predicabant ubique. Ex omni regno Francorum, quod tunc erat unum, Germanis et Gallis, ad audiendum illum certatim confluebant uiri multarum facultatum periti, et se fore beatos existimabant, qui ad eius fuissent familiaritatem admissi. Multi quoque principes, nobiles et ciues Rabani magisterio filios suos commiserunt imbuendos, uariis atque  magnificis preceptorem donis et muneribus honorantes. Quos ille tanta sedulitate docuit, qua maior excogitari uix potuisset. Fuit enim laborum patiens, et qui sibi nichil onerosum aut graue iudicabat, quod uel ad Dei honorem, uel ad proximi pertinebat utilitatem, unde sibi soli natus uideri non uoluit, qui salutem aliorum semper ut propriam quesiuit. Ad regimen animarum, Deo prouidente, ualde fuit idoneus, uigilantia, pietate, discretione, prudentia, opere, et doctrina nulli secundus. Non erat penes illum acceptio personarum, sed electio sola meritorum: qui statim, ut abbas ordinatus fuerat, ut iustitie magistram, in omnibus Benedicti patris sequebatur regulam, a qua in omni uita sua nunquam temere declinauit. In ipsa namque regula  sic abbas Benedictus mandat abbati: »Non preponatur ingenuus ex seruitio conuertenti, nisi alia causa rationabilis existat. Enim uero siue seruus, siue liber, omnes unum in Christo sumus, et sub uno Domino equalem seruitutis militiam baiulamus, quia non est apud Deum personarum acceptio. Solummodo in hac parte apud ipsum discernimur, si humiles et meliores ceteris in bonis et sanctis operibus inueniamur.« Hec et alia monastice perfectionis instituta sanctus abbas Rabanus, una cum euangelicis preceptis atque consiliis obseruatione studuit adimplere continua, et fidelem se Christi ministrum atque uicarium in monasterio exhibuit. In doctrina sua regulam custodiuit apostolicam, in qua Paulus amator Christi precepit, dicens ad discipulum: Argue,  obsecra, increpa , id est, misce discreto examine temporibus tempora, et terroribus blandimenta. Dirum magistri et pium patris affectum subiectis sibi monachis exhibuit, quando indisciplinatos et duros corde seuerius arguit, obedientes uero mansuetos et humiles, ut in melius proficerent, paterno affectu beniuolus obsecrauit. Nunquam dissimulauit peccata delinquentium, sed mox ut oriri cepissent uitia, radicitus amputauit. Honestiores enim et animis generosiores, prima uel secunda admonitione blandus corripuit, et oratione mansuetissima confestim ad sanitatem mentis reuocauit; improbos uero, si qui occurrissent, duros corde, superbos et inobedientes, non uerbis modo, sed etiam uerberibus et abstinentia seuerius castigauit, sciens scriptum,  quia stultus non corrigitur uerbis . Et iterum: Percute filium tuum uirga, et liberabis animam eius a morte [Al., de inferno] . Meditationem Dominice passionis in corde suo singulari deuotione quotidie solebat reuoluere, et pro morte Saluatoris innocentissima lacrymans et gemens gratias referre. Fertur enim sanctam in consuetudinem duxisse, ut nunquam cibum sumeret, nisi prius gratias agens, uitam, actus, et passionem Domini, et Saluatoris nostri Iesu Christi, ab incarnatione incipiens ad ascensum eius in celum per singulos articulos meditando, gemendo, et orando percurrisset. In argumentum est ueritatis opus illud de Laudibus sancte Crucis, in quo summa diligentia et deuotione mysteria Dominice passionis  enodauit. Nisi enim patienti Christo magnopere fuisset compassus, tanta laudum preconia nunquam in eius passionis memoriam scribere potuisset. uerum quia mentem Christo compatientem habuit, uires, quas negauit infirmitas, pietas ministrauit. Omnium namque spiritualium exercitiorum Dominice passionis est maximum, in quo monachus, qui recto et sapido modo fuerit assiduus, cito magnum inueniet conuersationis interne profectum. Monachum in hac sancta meditatione homini mundano preposui, propterea quod exutus negotiis secularibus ad meditationem Dominice passionis, uite et mortis aptior iure censetur.

Rabani autem conuersatio multum segregata fuit  a mundo, propterea factus est Deo proximus, et sibi per binarium in ternario monastice unitus. Huius sanctissime conuersationis ad monadem ternarii mysterium nemo utiliter intelligit, qui adhuc uitiorum puluere sordescit. Quisquis enim purgatus a uoluptatibus carnis, et segregatus a uanis mundi sollicitudinibus in domo Domini secus solum habitat, iam oculos mentis apertos habere laudabiliter incipit, et nichil preter Deum solum uel amat uel metuit. Quo sanctissimo purgationis genere beatissimus abbas Rabanus mirifice illustratus, Deum super omnia timuit: in cuius apparere conspectu aut reus, aut a bono opere uacuus horribile iudicauit. Quocirca future sibi mortis imaginatione crebro perterritus, cui esset uillicationis sue rationem quandoque redditurus,  sedulo cogitabat, sciens artem esse omnium artium regimen animarum. Continuum ergo future rationis reddende memoriam reuoluebat in mente, sciens nimirum culpe pastoris incumbere, quidquid in ouibus suis paterfamilias minus utilitatis potuerit inuenire. Propterea summo conatu sic statuit uiuere, ut, quantum fragilitas permittit humana, securior appareret coram Deo in reddenda ratione. Unde non minus opere quam sermone, uerum se omni tempore pastorem ouium Christi studuit exhibere. Et ob id omnia que discipulis docuit esse contraria in suis factis ostendit non agenda. Omnipotenti Deo se gratum cunctis actionibus exhibere studuit, quem pura conscientia, mundo corde, et feruentissimo caritatis desiderio amauit.  Ad se ipsum recta conuersatione semper ordinatus exstitit, et a semitis iustitie minime declinauit. Ad subditos quoque suos debita sub uigilantie cura ordinatum se prebuit, quorum utilitatem et profectum in omnibus quesiuit. quesiuit. In caritate proximi propter Deum ardens fuit et feruidus, nulli grauis, inquam, nulli iniuriosus, nulli molestus, sed neminem ledens benefecit uniuersis. Euangelicis obedienter inherens preceptis, bonum, quod sibi fieri, secundum rectum rationis iudicium, uoluit; prior ipse aliis sedulo impendit. Omnes in Christo sincere dilexit, omnes honore preuenit, et cunctis pro uiribus benefacere curauit. Semetipsum sibi pro Christi amore ueraciter abnegans, euangelicis mandatis, ac monasticis institutionibus suam in cunctis uoluntatem  subiecit; mortificatisque perniciosis desideriis, et uoluptatibus carnis, Christiane arma patientie assumpsit, et sub confessionis ordine martyrio non caruit, utpote qui corpus suum ieiuniis, uigiliis, orationibus, disciplinis, et aliis duris exercitationibus monasticis sine intermissione grauiter macerauit, carnibus, uino et quibuslibet esculentis lautioribus semper abstinuit: fabis, pisis, et oleribus nature indigentiam utcunque sustentauit. Quasi paradisi delicias amauit ieiunium, et necessitatibus carnis semper preposuit anime nutrimentum. Quidquid necessitatibus suis potuit subripere, in usus mox pauperum censuit erogare. Nam pientissimus cum esset in pauperes, et abbas Fulde, et archiepiscopus  Moguntie, tanta eos commiseratione prosecutus est, ut de crastino nullam uideretur habere prouidentiam. Unde et a bonis uiris, Deumque timentibus pater nominabatur inopum, et hospes egenorum. Ab illis uero, quos auri cupido insatiabilis auaritie flammis incenderat, non pius, non misericors, non munificus, sed prodigus, uane gloriosus, et dissipator substantie Christi, per iniuriam, potius nuncupari consueuit. Ita uirtus semper habet osores, qui Phariseorum et Scribarum exemplo, bonum, quod negare in proximo nequeunt, in partem malam atque sinistram temere peruertunt. His similia beatus Rabanus ab improbis passus est multa, qui cum pietatem eius in pauperes haud negare possent, uanitatis studio ascribere non timebant, asserentes  illum uane laudis amore ductum eleemosynas facere potius, quam pro honore Dei. Sed uir Domini militans sub fide Christi, qui radio diuini amoris stabili iam firmitate ardebat, nec uana blateronum curauit obloquia, nec a bono, quod inchoauerat, opere propterea cessauit, quamuis non modo detractionibus suorum, sed etiam conuiciis urgeretur. Nec tamen mirum, si in tanta congregatione bonorum inueniebantur etiam nonnulli minus perfecti, aut mali, cum inter duodecim apostolos Christi unus fuerit inuentus traditor esse magistri; et e septem primis ecclesie diaconibus sui exstiterit nominis auctor erroris. uerumtamen non dereliquit Omnipotens famulum suum in tribulatione, quem in camino paupertatis multipliciter probatum inuenit  esse fidelem, ac stabili firmitate uoluntatis bone pene inuicibilem. Nullus eorum, quibus Dei amor cordi fuerat, et sacrarum studium Scripturarum, facientem eleemosynas uirum Dei molestabat in aliquo; sed ex monachis illi, quos ministros et dispensatores rerum domesticarum constituerat, facibus auaritie succensi, bonis obnitebantur studiis sui pastoris. E quibus unus fuit, nomine Edelhardus, patria Francus, homo plus equo in rebus mundi sollicitus, quem pater maiorem cellerarium domus constituerat, cuius historiam infelicitatis ut scribamus, ratio postulat equitatis.

Clementissimus inopum pater publico mandauit edicto, ut quoties extra tribus monasterii aliquis morte commutaret hanc miserabilem uitam, eius  prebenda in cibo et potu integra, et sine diminutione, per dies triginta continuos pro anime defuncti salute pauperibus deberet erogari. Contigit autem anno Rabani abbatis duodecimo, qui fuit Dominice natiuitatis octingentesimus tricesimus septimus, indictione Romanorum quintadecima, plures in Fuldensi cenobio monachos, uocante Domino, ab hac miseria futuram transmigrare ad uitam. Unde uir sanctus, et defunctis compatiens et pauperibus uiuis, ipsi Adelhardo, dispensatori domus, scriosius mandauit, coram omnibus dicens ei: »Cura, frater, quam diligentissime, ut prebendas defunctorum fratrum meorum plenas et integras, sicuti pro eorum salute constitui, singulis fideliter pauperibus distribuas.  Quod si negtexeris, animam tuam in districto Dei iudicio ream fore noueris, et puniendam.« Respondit Adelhardus, se patris iussa libenter facturum. Sed, o uirus mortiferum, quam noxia est semper claustralibus auaritia, quos et proprie salutis facit immemores, et contra puritatem monasticam in superbia pertinaces. Adelhardus piger ad obedientiam, tardus ad pietatem, et ardens totus ad auaritiam, pauperum inopiam neglexit, et nimia cupiditate seductus, suffragia mortuis debita fraudulenter subtraxit. Nam partim contemptu abbatis, cuius obluctabatur pietati, partim auaritia, non minus quam tepiditate perniciosa, datus in reprobum sensum, quiescentium in Domino prebendas, aut in totum retinuit, aut infideliter pauperibus ministrauit. Sed  non tulit equitas diuina tantam eius temeritatem sine uindicta. Quadam namque die, cum externis rerum curis nimium occupatus, hora iam esset tardior, et dormientibus ceteris per locum capitularem solus tenderet in dormitorium, lucernulam ex more in manibus gestans, uidit illic per gyrum monachos consedere plurimos, consueto schemate nigro indotos, et nimio terrore correptus, quid ageret, nesciebat. Erat enim tardior hora noctis, qua conuentum simul tunc adunatum suspicari non potuit. Unde cum diligentius intueretur, singulas fratrum nuper uita defunctorum umbras esse cognouit, quibus stipendia subtraxerat ordinata, et ultra modum perturbatus animo, retrocedere tentabat. Sed nimius pauor, sanguine concitato in aduersum, et crura obrigescere  fecit et pedes, usque adeo, quod se mouere de loco non potuit. Consurgunt mox impetuose spirituum defunctorum terribiles umbre, prostratumque nimio pauore uidentes, indumentis, uirtute occulta, spoliarunt, ac dorso, non solum ut nobis est consuetudo castigandis nudato, sed insuper corpore toto miserum cedunt, sensibiliter uirgis uerberant, percutiunt, horribili uocis imagine consonantes: »Arripe [Forte, Accipe], infelix, auaritie, quam meruisti, uindictam, post triduum grauiora recepturus, posteaquam nobiscum inter mortuos fueris computatus.« Euanescentibus mox umbris, remansit Adelhardus iacens, ut mortuus. Circa medium uero noctis, cum fratres consurgerent ad laudes matutinas, flagellatum miserum repererunt, in loco capitulari iacentem, mortuo  quam uiuo similiorem. Qui deportatus ad infirmitorium, et ad se tandem, fratrum ope, reuersus, quid uiderit, et que mala perpessus fuerit, audientibus reuelauit, et quod die tertia moriturus, iuxta uerbum apparentium sibi spirituum, predixit. Et ne somnium existimarent, aut solius passionem mentis: »Cernite, inquit, plagas, et uerberum considerate liuores, quia nemo sic dormiens, absque impressione aliqua uiolenta extrinsecus poterit signari.« Intuebantur miserabili seueritate perculsum astantes, nec lacrymas poterant continere, inter quos sanctus pastor Rabanus oui nimis periclitanti ampliori compatiebatur affectu caritatis et pie commiserationis. Curauit ergo sollicitus, quod officium requirebat abbatis, iamque  uiribus deficientem, paterno monebat affectu de commissis penitentiam agere, et de misericordia Dei nullatenus desperare. Quem etiam salubri admonitione contritum et penitentem, sacramentis premuniuit Dominicis, morientemque precibus Domino instantius commendauit. At ille sub magno et aperto signo uere contritionis die tertia migrauit e uita. Quo mortuo, beatissimus abbas Rabanus omnipotenti Deo sacrificium hostie salutaris pro remedio anime illius obtulit, ieiunia et orationes et sibi et fratribus indixit, eleemosynas auxit, et in salutem eius, quidquid boni poterat, misericorditer impendit. Cum ecce defunctus, tricesima die post mortem suam, in cella oranti Rabano post matutinas uisibilis et squalidus apparuit, et quid pateretur, etiam habitu et assumpto  schemate quodammodo demonstrauit. Ad quem nichil territus uir Domini ait: »Quomodo est, frater, et quid circa te nunc agitur, qui tam squalidus mihi appares? Dic mihi, per Dominum precor, quid tibi profuerunt orationes nostre, castigationes et ieiunia?« Cui respondit spiritus: »Orationes uestre omnipotenti Deo grate et accepte fuerunt, mihique non in paruum releuamen profuere penarum, sed plenam obtinere ueniam nequeo, donec fratres nostri ascenderint in celum purgati, quos ego in carne positus, mea tenacitate ac negligentia in penis purgatoriis retardaui. Nam et prebenda mihi alioquin debita ipsis in subsidium prouenit, sicuti diuina iustitia ordinauit. Sed oro te, pater, duplicentur prebende pauperum, et confido quod Dei miseratione  citius liberabor.« Promisit uir sanctus, quod postulauit defunctus. Duplicauit egenis prebendas, et orationes continuauit. Unde post alios triginta dies iterum claro schemate defunctus apparuit uiuo pastori, se iam tunc liberatum retulit, Domino Deo et Rabano gratias egit. Ex eo tempore Fuldenses monachi pauore tam miserabilis historie perculsi, et curam satisfaciendi pro mortuis tribus adhibuere sollicitam, et abbatis sui precepta, sine contradictione, ac si diuinitus emanassent, custodire satagebant. Nam cum huius facti apud eos memoria, qui tunc inter mortales uiuebant, penitus esset indelebilis, mentes omnium tanto perculserat metu pauoris, quod non solum debitas uita defunctis fratribus prebendas distribuebant integras, et plenas in usus pauperum,  sed unus etiam quisque de sua portione uictus quotidie subtrahens aliquid sibi libens in subsidium contulit egenorum.

Fecit et aliam ualde necessariam constitutionem beatus abbas Rabanus, que, ut fertur, usque in presentem diem in monasterio seruatur. Sciens enim quam sit monachis frequens conspectus mulierum periculosus, illis maxime qui iuniores etate in timore Domini adhuc minus exercitatos habent sensus, de consilio duodecim seniorum cunctis perpetuo mulieribus ad monasterium interdixit accessum. Que sancta constitutio ut robur obtineret perpetuum, transitum femineo sexui per aquilonarem urbis portam, extra quam situm est monasterium, perpetua sanctione  prohibuit et negauit. In huius primordio constitutionis matrona quedam nobilis, curiositate feminea superata, sancti abbatis inhibitionem contemnens, adiunctaque sibi familiarium turba, per uetitam urbis portam exiuit, et ecclesiam monasterii presumptuosa temeritate intrauit. Que mox, a demone arrepta, horribiles cepit emittere uoces, astantesque nimio pauore perterruit. Quam ligatis manibus sui reportarunt in oppidum, et salutem eius cum lacrymis Rabani et monachorum precibus commiserunt. uerum, Domino permittente, tam crudeliter in eam seuiebat demonium, quod intra paucos dies mori fuit compulsa, demonio in ea sine intermissione clamante: »Pro me data est sententia Dei quoniam nemo, sola morte excepta, me ab hoc uasculo eiiciet.« Similia  nonnullis constat postea contigisse mulieribus, quas sub simili presumptione demonium inuasit. In festis tamen sancti Bonifacii martyris et dedicationis hodie mulieribus ad ecclesiam monasterii tantum accessus permittitur, quod beati Rabani, et multis postea temporibus penitus negabatur.

His et aliis multis per uirum Dei laudabiliter constitutis, et mirabiliter patratis, nemo de eius sanctitate poterat dubitare, cuius nutui omnes tam promptam cernebant diuinam adesse potentiam. Unde nomen eius in toto regno Francorum factum est magna celebritate gloriosum, et multi de remotis terre prouinciis eius fama eruditionis et sanctitatis excitati, ad uidendum illum et audiendum quotidie confluebant, qui conuersatione ac moribus eius perspectis,  ad meliora profecerunt. Multis in abbatia Fuldensi uirtutibus coruscauit et signis, quorum a nobis memoriam, nimia intercapedo temporis abscondens, obliuione perpetua sepeliuit. Ita mortalibus semper uilescunt presentia, ut quantumlibet excellenter suis temporibus dicta seu facta insignium uirorum, non solum commendare litteris despiciant, sed etiam laudem adhibere meritis eorum dignam contemnant. ueterum magnifice gesta et legunt auide, et laudibus celebrant, sed contemporaneos sibi uiros, etiam si ueteribus sint meliores, quasi notos, et ob id minoris pretii, spernendo meritis priuant. Tam est iniqua mortalium de rebus estimatio semper, ut incognita miretur, et laudibus celebret; nota uero, et sibi presentia, tanquam nichilum uilipendat: fidem maiorem  incertis scriptis prestans alienis, quam scientiam uel estimationem oculis propriis. Hinc fit iniuria multis, qui magna fecerunt in hoc mundo temporibus suis, et scriptorum uel penuria, uel negligentia, nullam, aut paruam, apud posteritatem, memoriam sunt consecuti. Sic Rabanus, sanctissimus abbas, magnas fecit in diebus suis uirtutes, nec tamen condignam meritis a scriptoribus accepit memoriam. Refert enim supradictus auctor, Meginfridus, in uolumine de Temporibus gratie, Rabanum hunc, beatissimum abbatem, suis ad Deum orationibus cecos illuminasse duos, claudos gressibus formasse quatuor, de humanis etiam corporibus plures eiecisse demones, et multis aliis claruisse miraculis. Sed quo  hec facta sint ordine, non satis luculenter expressit, propterea tamen de sanctitate illius dubitandum non est, quod uitam eius non inuenimus ex ordine ab antiquis compositam, cum similia multis sanctorum acciderint.

uerum si quis de huius uiri sanctimonia dubitat, libros, quos magno labore quondam edidit, attentius reuoluat. Optima scripsit, quoniam diuino spiritu illustratus, pure, sancte et irreprehensibiliter in medio praue nationis uixit. Nec aliter uiuere potuit, qui tam sancta docuit et scripsit. Nam cum esset ardens in diuino amore, nullum sine spirituali exercitio tempus preteriit, quippe qui se totum Dei seruitio mancipauit. Legit utilia, scripsit sancta, docuit recta, operabatur celestia, et sine intermissione meditabatur  diuina. Hec illum sancta conuersatio, et nobis merito uenerabilem fecit in terris, et cum sanctis Dei omnibus gloriosum reddidit in celis. Deo iuuenis in monasterio cepit uiuere, ac bene cepta fideliter usque ad mortem continuauit. Monachus fuit innocens, abbas in Deo semper proficiens, archiepiscopus inter prefectos excellens, fraterne caritatis amator et cultor feruentissimus exstitit, et salutem omnium studiosissime quesiuit. Unde zelo diuini amoris accensus, multis cenobiis, que tunc fundabantur de nouo, et monachos ex suis dedit rogatus, et doctrina preclaros abbates. Infirmiores quosque, et minus in obseruantia regulari zelosos atque perfectos, in monasterio secum detinuit, et sub uirga discipline ad meliora quotidie compellere non cessauit.  Ad monasteria uero nouiter fundata, non misit infirmos, sed fortes, non tepidos et carnales, sed moribus et eruditione consummatos atque perfectos. Anno regiminis sui abbatialis tertio decimo, qui fuit Dominice natiuitatis octingentesimus tricesimus octauus, indictione Romanorum prima, cum Erlafridus quidam comes in Calba monasterium in memoriam sancti Aurelii [a 1Kb] pontificis, apud Hirsaugiam, Spirensis diecesis, nouum a fundamento construxisset, missa legatione in Fuldam cum precibus Otgari archiepiscopi Moguntini et [Forte ad] Rabanum abbatem, monachos ab eo petiit, et eius dispositioni cenobium, quod erexerat, commendauit. Qui pro Dei reuerentia,  precibus annuens supplicantis, Lutbertum Hirsaugie primum abbatem constituit, cui de suis, monachos in omni religione perfectos monastica, quindecim numero coniunxit. Ad monasterium quoque Noue Corbeie [b 1Kb] , quod in Saxonica regione, que nunc Westgallia [c 2Kb] nuncupatur, fundari cepit, anno Dominice natiuitatis octingentesimo uicesimosecundo [d 1Kb] , indictione Romanorum quinta decima, monachos postea consummatos destinauit, uiros eruditos atque sanctissimos, inter quos sanctus Altfridus, postea quartus in Hildelsheim pontifex, unus exstitit: per quem Deus multa signa et miracula fidelibus ostendit. Ad alia quoque plura cenobia, eo tempore nouiter constructa, beatus Pater abbates misit et monachos, quorum nomina breuitatis amore silentio pertransiuimus,  ut pote qui ad finem historie rationabiliter festinamus.

Cum itaque reuerendissimus abbas Rabanus in lege monastica irreprehensibiliter uiueret, et multos uerbo et exemplo ad iustitiam erudiret, seuit in eum totius boni aduersarius, et uariis modis uiri propositum eneruare, penitusque subuertere laborabat, et multis uariisque nocendi mediis uirum sanctum aggressus, cum animi eius constantiam nequaquam posset perfringere, subditorum eius mentes ad odium pastoris callida studuit machinatione prouocare. Anno igitur natiuitatis eius quinquagesimo septimo [e 1Kb] , ut Meginfridus  est auctor, facta est inter eum et monachos eius, sollicitante diabolo, grauis quedam et nociua dissensio, cuius  tamen causam non expressit. Quam Ludouicus [f 1Kb] Germanorum rex, frater Lotharii imperatoris ac regis Italie, filius Ludouici primi cum audiuisset, missis ad Fuldam nuntiis, Rabanum ad se uocauit abbatem, et monachorum temeritatem regali auctoritate compescuit, uenientemque cum honore suscepit, et biennio [g 1Kb] ferme secum in curia regali detinuit. Interea monachi Fuldenses, penitentia ducti, oratores miserunt ad regem, humili supplicatione rogantes, ut ablatum sibi redonaret abbatem. Quod tamen facere, propter causam rationabilem, et abbas ipse renuit, et rex admittere nullatenus consensit. Mansit ergo in aula regia beatus abbas Rabanus biennio, usque ad  mortem Otgarii archiepiscopi Moguntini, monachis interim lamentantibus.



LIBER TERTIUS.

Igitur post mortem memorati archiepiscopi Moguntini Otgarii, qui fuit in ordine archipresulum quintus, et obiit anno Dominice natiuitatis octingentesimo quadragesimo septimo, indictione Romanorum decima, mensis Aprilis die uicesima prima, in monasterio sancti Albani martyris apud Moguntiam, in capella sancti Bonifacii cum honore sepultus, anno pontificatus sui uicesimo secundo [a 1Kb] , beatus Rabanus Maurus Magnentius, abbas Fuldensis, promotione Ludouici regis, in archiepiscopum Moguntinum electus, uotis procerum successit, et prefuit  annis nouem [b 1Kb] , mensibus quatuor. Cui substitutus Hatto in abbatia Fuldensi succedens prefuit annis septem. Rabanus itaque abbas anno etatis sue quinquagesimo nono, qui fuit Lotharii imperatoris septimus, et quarti Leonis pape secundus [c 1Kb] , Germanorumque regis Ludouici eque septimus, et Dominice natiuitatis, iam prenotatus in archiepiscopum ordinatus, pristinum uite rigorem non solum in nullo minuit, sed quasi tunc primum inciperet conuerti ad Deum, regularis obseruantie disciplinam in multis auctam usque ad mortem custodiuit. A carnibus et uino imprimis abstinuit, delicias non quesiuit, nullas infirme carnis aut mundi uoluptates siue illecebras ullatenus admisit; balnea, et omne quod corpus tenerum fouet, sed mentem resoluit,  damnatione perpetua refutauit, gregem sibi commissum, ut uerus pontifex, feruidusque Christi minister, summa diligentia custodiuit; quem uerbo, exemplo simul, et huius uite pabulo, qua potuit sollicitudine, pauit et enutriuit. Ab eius memoria nunquam recessit apostolica sententia Pauli dicentis: Oportet episcopum irreprehensibilem esse, unius uxoris uirum, sobrium, castum, uirtutibus ornatum, prudentem, pudicum, hospitalem, atque salutaris scientie doctorem; non uinolentum, non percussorem, sed modestum; non litigiosum, non cupidum, et qui testimonium habeat bonum ab his etiam qui foris sunt, ut non in improperium incidat, et in laqueum diaboli . Que omnia crebrius in mente reuoluens, nichil eorum  que pontificalis ministerii officium requirere uidebatur, omisit, sed irreprehensibilem se cunctis in operibus bonis semper exhibuit. Ordinatus autem fuit in archiepiscopum, sicut est dictum, uicesima sexta [d 1Kb] die mensis Iunii, que fuit sanctorum Ioannis et Pauli martyrum festiuitate solemnis, apud Moguntiam in ecclesia cathedrali, rege Ludouico et multis aliis presentibus.

[e 1Kb] Eodem anno, iubente Ludouico rege, apud Moguntiam in monasterio sancti Albani martyris, circa principium mensis Octobris synodum habuit, ad quam non solum de sua prouincia, sed etiam de aliis plures episcopos et abbates conuocauit; quorum consilio, multa pro communi utilitate rei ecclesiastice prudenter ordinauit.

 [f 1Kb] Per idem tempus mulier quedam, Thierda nomine, pseudoprophetissa, de partibus alienis uenit ad Moguntiam: que Salomonis episcopi Constantiensis parochiam suis uaticiniis non modice perturbauerat. Nam certam de proximo instantem consummationis seculi diem, aliaque perplura, que soli Deo sunt cognita, quasi diuinitus sibi reuelata, se scire, publice predicabat, dicens eodem anno ultimum mundi diem imminere. Unde multi ex populo utriusque sexus timore perculsi, ad eam uenerunt, oblatisque muneribus, se illius orationibus, quasi alicuius sancte commendabant. Et, quod grauius est, sacri etiam ordinis uiri doctrinas ecclesiasticas postponentes, illam quasi magistram celitus destinatam sequebantur. Hec ad presentiam sancti Rabani archipresulis  et aliorum episcoporum apud sanctum Albanum deducta, et diligenter de suis assertionibus requisita, presbyterum quemdam sibi ea suggessisse, et se talia, questus causa, in populum seminasse, professa est. Quapropter synodali iudicio publice cesa flagellis, ministerium predicationis, quod irrationabiliter usurpauerat, et sibi contra morem ecclesiasticum uendicare presumpserat, cum dedecore maximo et manifesta confusione amisit, suisque uaticiniis tandem confusa, finem imposuit.

[g 1Kb] Gotescalcus quoque [h 1Kb] presbyter quidam, natione Gallus, ex [i 1Kb] Rhemorum diecesi adueniens, de predestinatione Dei nouum et perniciosum seminabat  errorem. Dicebat enim tam bonos ad uitam eterne felicitatis quam malos ad mortem perpetuam ineuitabiliter a Deo predestinatos esse; et nec illis nocere, si peccent, nec malis et prescitis prodesse, si ad melioris uite propositum conuertantur, eo quod prouidentia Dei omnino sit infallibilis. Contra quem beatissimus archipresul Rabanus campum disputationis latum ingressus, tam Scripturarum auctoritate quam euidentia rationis eum coram omnibus, Deo auxiliante, superauit, et ui argumentationis usque adeo reddidit mutum, quod nichil pro sua opinione amplius potuit inferre. Benedictus per omnia Deus qui perniciosissimum dogma erroris, per os famuli sui Rabani confutauit. Rationabiliter itaque a sancto Rabano conuictus, superatus, et confusus in conspectu  episcoporum, abbatum, et ceterorum omnium, qui fuere presentes, correctionem assumpsit, erroremque suum [a 1Kb] publice [b 1Kb] reuocauit. De sententia uero synodi sancte ad episcopum proprium Hincmarum Rhemis transmissus est, dato prius iuramento confirmationis, ne in regnum Ludouici, hoc est Germanicum, amplius rediret. [c 1Kb] Multa quoque in eadem synodo et alia fuerunt utiliter decreta, que alibi habentur.

uerum silentio pretereundum non est, quemadmodum omnis boni hostis et inimicus, diabolus sanctis Rabani studiis aduersabatur in omnibus die ac nocte; querens et obseruans eius uite semitas, ut eum uel a sanctitatis reuocaret proposito, uel publice neci exponeret, aut confusioni personali. Nec a  male ceptis quieuit, quousque tandem in breui plurium animas subditorum subuertit. Nam cum uix [d 1Kb] duos in pontificatu menses implesset, suis pene omnibus, instigante spiritu maligno, cepit nimium displicere, quorum tanta fuit subsecuta temeritas, ut occultum de morte illius tractarent consilium! Conspirantes enim aduersus eum ex clericis ecclesie Moguntine complures, quorum uitia et inordinatam conuersationem uir sanctus rationabiliter arguebat, de laicis etiam multos nobiles et ignobiles in suam peruersam societatem occulte traxerunt, et malum  in proprium pontificem consilium adunarunt. Fuit autem Rabanus pontifex et in se rectus, integer, et iustus; ad subditos uero zelosus, et pastorali sollicitudine uigilantissimus, qui cum ecclesie ministros ad canonicas constitutiones, iuxta officii rationem, uellet reducere, prauorum contra se mentes grauiter irritauit. Et nisi prouidentia diuina, que nunquam in sua dispositione fallitur, aliter ordinasset, manus impiorum effugere minime potuisset. Sed non est consilium hominis contra Deum . Eodem namque tempore Rabanus archiepiscopus synodo presidebat, apud sanctum Albanum, Ludouicus rex in ciuitate Moguntina procerum regni celebrabat conuentum, qui homines sancti Rabani, ut Regino [e 1Kb] testatur in chronicis, conspirantes aduersus dominum  suum, publice conuictos, cum eo pacificauit, et unicuique pro mensura delicti satisfactionem iniunxit.

Anno post hec Dominice natiuitatis octingentesimo quinquagesimo secundo, indictione Romanorum quintadecima, qui fuit pontificatus beati Rabani quintus annus, iterum celebrata est synodus, rege Ludouico iubente, apud Moguntiam, in monasterio sancti Albani martyris, ipso Rabano presidente archiepiscopo, in qua pene omnes episcopi, et abbates Francie orientalis [f 1Kb] , Bauarie atque Saxonie, cum Rhenanis et Mosellanis comparuerunt propriis in personis. Multa in ea synodo statuta sunt, ad communem utilitatem ecclesie, proque morum correctione Deo famulantium clericorum, que omnia  Ludouicus ipse regali auctoritate confirmauit. Et episcopi quidem synodales questiones in concilio determinabant: rex autem cum principibus in ciuitate sedandis litibus inuigilabat.

Anno Dominice natiuitatis octingentesimo quinquagesimo, indictione Romanorum tertiadecima, qui fuit sancti Rabani annus in pontificatu tertius, Germanie populos grauissima fames oppressit, maxime circa Rhenum habitantes. Nam unus modius de frumento Moguntie uendebatur pro [g 1Kb] decem nummis argenti, quorum sex et uiginti unum hodie faciunt  auri florenum. Ex qua supputatione constat unum octale frumenti, quod maldrum uocant, plus quam tres soluisse florenos dicte mensure Moguntinensis. Morabatur autem eo tempore beatus Rabanus archiepiscopus in quadam uilla parochie sue, cui uocabulum est Wincella, quam in descensu Rheni fluminis ad dextram, ferme tribus a Moguntia distat milliaribus, et nunc ab incolis terre Wunckel nuncupatur. In ea residens, pauperes de diuersis locis aduenientes quotidie plus quam trecentos suscipiebat, et alimento sustentabat, exceptis his qui in presentia illius assidue uescebantur.

uenit autem inter alios, una dierum et mulier quedam ex uilla Crucinaco  oriunda, inedia pene consumpta cum infante paruulo,  cum aliis pauperibus, refocillari desiderans. Que priusquam limen porte domus episcopalis transcenderat, pre nimia imbecillitate corruens in terram, spiritum exhalauit. Puer uero mamillam matris defuncte iacentis, quasi uiuentis, de sinu protrahens, et sugere tentans, multos intuentes ad fletum cegit. Que cum beato pontifici nuntiata fuissent, ingemuit et pre nimio compassionis dolore lacrymas cohibere non potuit. Ex illa die per omnem regionem misericordiam predicari fecit egenis, eleemosynas pro uiribus auxit. Pauperibus, undecunque uenientibus, necessarium presentis uite pabulum abundantius ministrauit. Hanc eius munificentiam in pauperes omnipotens Deus gratam habens, duplici beneficio remunerasse legitur; dum ei copiosam huius uite  prouisionem in presenti retribuit, et animam illius tandem a corpore separatam eterne felicitatis in celo deliciis perpetuo satiauit. Dispersit enim huius uite diuitias pro Christi amore, et dedit pauperibus, propter quod et Iustitia eius manet in seculum secuti , et conuiuium [et cornu] eius cum sanctis omnibus exaltatur in gloria. Christum Iesum unigenitum Dei Filium, cuius minister erat et pontifex, amauit super omnia, pro cuius honore fidelem se ouium eius pastorem exhibuit, inscios docuit, pauperes pauit, errantes et per deuia peccatorum precipitatos ad uiam iustitie paterna sollicitudine reduxit. uere iustus et sanctus, qui post aurum non abiit: nec in thesauris pecunie sperauit . Omnis confidentia eius fuit in Domino, pro cuius  amore cetera omnia despexit. Unde rerum temporalium curam exemplo priscorum pontificum uiris commisit idoneis: quorum releuatus ministerio, spiritualibus intentius uacaret. Ea uero que pontificale requirebant officium, in tota diecesi per semetipsum administrabat. Lectioni diuinarum Scripturarum,  meditationi quoque, orationi et contemplationi, quoties a pontificali poterat ministerio uacare, semper fuit intentus, et sanctitatis exercitium, quod monachus in cenobio didicerat, etiam archipresul factus, sine intermissione continuans, nunquam intermisit. uerbum Dei predicare sibi commisso populo non erubuit; quippe qui se apostolorum consecutum esse ministerium recognouit. Enim uero sicut non meretur dici apostolus, qui uacans mundi negotiis uel otio, uerbum Dei commissis sibi populis non predicat, ita episcopali honore penitus est indignus, qui neglectis siue postpositis spiritualibus, sola temporalia curat. Transiens ergo per uicos, perque castella et uillas, Apostolorum more, Rabanus cum clericis nonnullis et monachis, quos ad hoc  ministerium nouit idoneos, Euangelium Dei populo nuntiauit, delinquentes corripuit, penitentes Domino reconciliauit. Mores clericorum totis uiribus ad apostolicam institutionem reformare studuit, pro quorum directione salubri, tres libros notabiles ad Haildolfum, quartum archiepiscopum Moguntinum, antecessorem suum, prius lucubrauit [b 1Kb] .

Quoties uero ab actionibus ecclesie publicis uacabat, mansionem residentie corporalis tenebat uel in memorata uilla circa Rhenum Wincella, uel in Moguntia, circa maiorem ecclesiam, in domo episcopali, aut certe in monte, haud procul a prenominato uico, qui de nomine illius dictus est Bisthofeberus, in quo nunc monasterium sancti Ioannis Baptiste cernitur esse constructum. Frequenter etiam  manere consueuit in cenobio sancti martyris Albani, quod in monte prope Moguntiam Richolfus [c 1Kb] , tertius archiepiscopus, construxit, anno Domini septingentesimo nonagesimo sexto, indictione Romanorum quarta, propter monachorum inibi Deo famulantium uite sanctitatem. In monasterio etiam canonicorum Sancti uictoris [d 1Kb] , extra Moguntiam, sepius habitabat, cum propter eris temperiem, tum propter loci et situs amenitatem. Ibi nonnulla pro fidelium edificationem scribens composuit, ubi et sanctus Lullus quondam archiepiscopus orationi meditationique insistere consueuit.

Hic iam reor opportunum, ut quam plura, quamque utilia scripserit uolumina Rabanus iste sanctissimus pontifex, ab anno etatis sue tricesimo usque  ad finem uite per annos ferme octo et triginta, quibus nunquam a studio Scripturarum et editione librorum cessauit, posteritatis memorie commendem. Fuit enim, quemadmodum in superioribus dictum est, per Germaniam omnium doctissimus, qui multitudine, utilitate, facundia, et elegantia librorum a  se editorum, nec precedentem quemquam habuit similem, nec post se reliquit equalem. Quod uerum ex eo constabit facilius, si titulos librorum eius per ordinem exprimamus, non quo sunt editi, sed a nobis collocati.

Scripsit igitur ad Frecolfum Lexouiensem in Normannia episcopum, quondam discipulum suum, de quo supra diximus, in Genesim libros quatuor; in Exodum libros quatuor; in Numeros libros quatuor; in Leuiticum libros quatuor; in Deuteronomium libros quatuor; in historiam Iosue libros duos; in historiam Iudicum libros duos; in historiam Ruth librum unum: ad Hildowinum, abbatem sancti Dionysii super historiam Regum libros plures; in Paralipomenon libros quatuor; in Esdram [a 1Kb] et Nehemiam  libros tres; in historiam Tobie librum unum; in historiam Iudith libros septem; in historiam Esther librum unum; in historiam Iob libros plures; in totum Psalterium libros plures; in Prouerbia Salomonis libros plures; in Ecclesiasten libros plures; in Cantica canticorum libros plures; in librum Sapientie libros tres; in Ecclesiasticum libros decem; in Isaiam prophetam libros uiginti; in Ezechielem libros uiginti; in Danielem prophetam libros tres; in duodecim prophetas minores libros duodecim; in historiam Machabeorum libros tres; in Euangelium Matthei libros octo; in Euangelium Luce libros tres; in Euangelium Marci libros quatuor; in Euangelium Ioannis libros plures; ad Luxum Seruatum presbyterum in omnes epistolas Pauli apostoli libros  tres et uiginti; in Actus apostolorum libros plures; in Epistolas Canonicas libros septem; in Apocalypsin Ioannis libros plures; ad Gregorium papam quartum de Laudibus sancte Crucis laboriosum et mirabile opus, libros duos; ad Haimonem episcopum Halberstatensem de Uniuerso, libros uiginti duos; de Uniuersali natura, librum unum; ad Hailfolsum quartum ecclesie Moguntine archiepiscopum, de Institutione, uita et moribus clericorum, libros tres; ad Heribertum episcopum de Questionibus canonum librum unum; ad Reginbaldum episcopum de eadem materia, librum unum; de Benedictionibus patriarcharum, librum unum; de diuinis Officiis, libros octo; de Computo ecclesiastico, libros duos; Preparamenta septem artium liberalium, multa  iuuenis uolumina composuit; Epigrammaton libros quatuor; de Metrica Compositione, libros tres; ad Ludouicum Germanie regem libros et epistolas edidit plurimas, de materiis diuersis et uariis sibi ab eo propositis. Epistolas quoque, sermones et homelias plures, et sine certo numero scripsit, composuit, et dixit; quorum singulorum per ordinem facere mentionem nimis foret lectoribus tediosum. Multa enim et alia scripsisse creditur, que in cognitionis nostre ergasterium necdum peruenerunt. Hec sunt Rabani doctissimi atque sanctissimi archipresulis opuscula, que me legisse memini, quorum editioni per annos, sicut diximus, octo et triginta [a 1Kb] primum  Fulde monachus et scholasticus, deinde abbas, et postremo archiepiscopus sine intermissione pro Dei gloria et fidelium utilitate maxima insudauit.

Fuit enim uir sua etate Germanorum omnium studiosissimus, et uniuersalis facile princeps doctrine, qui sapientia et eruditione in sua natione omnes superauit, uicitque precedentes, nec similem post se habuit, inter sequaces. Ab eo namque tempore, quo scholasticam apud Fuldam claustralibus palestram instituit, per annos ferme quadringentos, multi in ordine sancti patris Benedicti per totam Europam monachi doctissimi claruerunt. De quibus in primo libro uirorum illustrium, ordinis nostri memorati, complures nominatim recensui, et etiam non paucos in uolumine de scriptoribus ecclesiasticis dudum  collocaui. Eo tempore prouerbium illud uerum exstitit quo dicebatur: Scientia Scripturarum in cucullis latitat monachorum. Monachi enim tunc fuerunt studiosi atque doctissimi, qui non solum Latinis, sed etiam Grecis litteris apud Germanos et Gallos studium diligens impenderent. Nostris uero monachis postremo uoluptates carnis et otia lectioni Scripturarum preferentibus, Grecarum etiam litterarum scientia pariter apud Germanos et Gallos penitus defecit. Superuenerunt noua fratrum instituta Mendicantium, et nouos studiorum modos cum familiari quodam atque campestri genere scribendi attulerunt.

Rabanus autem primus inter Germanos, doctor uniuersaliter eruditus, scientia profundus, eloquio disertus et solidus, uita emicuit et conuersatione,  doctissimus, religiosus atque sanctissimus; uere dignus, gratus, et acceptus Deo pontifex semper exstitit. In cuius ministerio die et nocte tam sollicite uigilauit. Quidquid facere ad honorem Dei potuit, nullo unquam tempore, nullaue occasione pretermisit. Plures per diecesim Moguntinam ecclesias de nouo constituit, uetustas et ruinosas etiam multas reparauit. Monasterio Fuldensi abbas presidens, monasticas preposituras nonnullas condidit, et quedam cenobia monialium sui ordinis in finibus Buchonici nemoris fundauit. Sed et alia memoratu digna gessisse multa legitur, miraculis quoque uariis coruscasse memoratur. De quibus cum certum ac manifestum non constet nobis ueritatis testimonium, satius duximus tacere penitus, quam incerta litteris  commendare. Hoc uero quod, Meginfrido testante, cognouimus, etiam styli officio posteritati commendare non dubitamus. Rabanus etenim reuerentissimus presul, tam in abbatia Fuldensi quam in pontificatu ecclesie Moguntine, multas ab emulis iniurias, oblocutiones, detractiones, et contumelias, etiam a suis propriis, sine demerito sustinuit; et sepe usque ad mortem periclitatus fuit. Que omnia pro Dei amore patientissime sustinuit, et quidquid aduersi contra eum accidit, suis peccatis humiliter ascripsit. Unde non solum se patientem in aduersis semper exhibuit; sed quod maioris est meriti, cuncta sibi contraria etiam uoluntarie pro  caritate Domini tolerauit. Enimuero cum esset omnium pontificum suo tempore mansuetissimus, persecutores et emulos suos nunquam uocauit ad penam, nec uerbo nec facto ullam de ipsis unquam petiuit uindictam. Fundatus enim diuine glutino caritatis supra firmam petram, nulla tentatione potuit a Domino separari, uiam timoris et amoris Domini, quam a teneris pueritie annis recte uiuendo ambulare didicit. Nemo illum uidit preter iuste rationis modestiam ira commotum, nemo reperit animo perturbatum; sed bone conscientie testimonio letus, mente semper fuit pacificus, et sibimetipsi, cum Deo unitus, omni tempore tranquillus. Permansit constans in his exercitiis pietatis, et quanto se uiciniorem morti sensit uel credidit,  tanto mentem a caducis et uanis mundi studiis amplius elongauit. Ieiuniis, uigiliis, orationibus, sacris eleemosynis, predicationibus, et aliis bonis operibus, sine intermissione fuit intentus, et omni tempore in officina diuini amoris utiliter occupatus.

Cum autem tempus ab eterno uenisset preordinatum, quo misericors et miserator Dominus famulo suo pro meritis bone uoluntatis mercedem dare predestinauit felicitatis eterne, correptus febre lecto decubuit, et crescente morbo, tandem ad extrema peruenit. Qui uisione premonitus angelica ultimum sibi huius uite miserabilis instare certamen, exitum suum letus Dominicis sacramentis muniuit, et libris suis partim ad Fuldam, partimque ad monasterium sancti Albani, extra menia ciuitatis Moguntine,  prouide distributis, ad Dominum, quem toto corde semper amauerat, inter orationis uerba feliciter emigrauit, sexto Kalendarum Nouembrium, anno Dominice natiuitatis octingentesimo quinquagesimo sexto, indictione Romanorum quarta, pontificatus sui anno nono. In cuius transitu uoces canentium angelorum audite sunt, dicentium: Iste sanctus digne in memoriam uertitur hominum, qui gaudio ducitur angelorum: quia in hac peregrinatione, etc. Mortuus est autem beatissimus archiepiscopus Rabanus apud uinicellam, habitationis sue uicum, ad littora Rheni. Cuius sacrum corpus, sicut uiuus  ordinauerat, Moguntiam relatum est, et in ecclesia sancti martyri Albani cum honore sepultum. De quo sequens inuenitur epitaphium, in memoriam eius scriptum:

Lector honeste, meam siluis cognoscere uitam,
   Tempore mortali discere sic poteris.
Urbe quidem genitus sum, et sacro fonte renatus
   In Fulda, post hec dogma sacrum didici.
Quo monachus factus seniorum iussa sequebar,
   Norma mihi uite regula sancta fuit.
Sed licet incaute hanc, nec fixe semper haberem,
   Cella tamen mihimet mansio grata fuit.
Ast ubi iam plures transissent temporis anni,
   Conuenere uiri uertere fata loci,
Me abstraxere domo inualidum, regique tulere,
   Poscentes fungi presulis officio:
In quo nec meritum uite, nec dogma repertum est,
   Nec pastoris opus iure beneplacitum.
Promptus erat animus, sed tardans debile corpus.
   Feci quod poteram, quodque Deus dederat.
 Nunc ergo te ex tumulo, frater dilecte, iuuando
   Commendes Christo me ut precibus Domino:
Iudicis eterni me ut gratia saluet in euum,
   Non meritum aspiciens, sed pietatis opus.
Rabani nempe mihi nomen, lectio dulcis
   Diuine legis semper ubique fuit.
Cui Deus omnipotens tribuas celestia regna,
   Et ueram requiem semper in arce poli.

Et iste quidem beatissimi pontificis Rabani finis, in hoc mundo uiuendi exstitit. Cuius sanctum corpus annis sexcentis quinquaginta nouem in memorato cenobio sancti martyris Albani sepultum, in sarcophago iuxta murum chori eleuato permansit. Ad cuius quoque tumulum a principio magnus populi fuit concursus, et plura narrantur facta miracula; qui tamen successu temporis omnino defecit, et sacellum eius diu sine honore permansit. Unde prouidentia  Dei cuncta gubernantis, ad nominis sui gloriam, et famuli sui perpetuum honorem, sanctissimum corpus eius de Moguntia ordinauit, et uoluit in Saxoniam transferri anno presenti, quo hoc scripsimus, Dominice uidelicet natiuitatis millesimo quingentesimo quinto decimo, indictione Romanorum tertia. Que quidem translatio per quem, qualiter, quando, et quorsum sit facta, speciali syntagmate descripsimus ad laudem et gloriam Dei omnipotentis, Patris, et Filii, et Spiritus sancti: qui Deus est, uiuit et regnat unus per omnia secula seculorum. Amen.





EIUSDEM uITAE COMPENDIUM.

 Rabanus in Fulda nascitur, patre Ruthardo, matre Aldegunde, secunda die Februarii anno Dominice natiuitatis, 788. Lib. primo.

Rabanus fit monachus anno Domini 797, etatis sue anno nono Fulde. Lib. primo.

Rabanus monachus causa studii Romam ad Albinum magistrum, et scholasticum monachorum mittitur, anno Domini 806. Lib. primo.

Rabanus, Rome sex annis in studio exactis, Fuldam reuertitur anno Domini 812. Lib. primo. Et mox scholasticus monachorum Fulde instituitur.

Rabanus fit abbas Fuldensis in ordine quintus, annis uiginti duobus, anno Domini 825, etatis uero sue trigesimo sexto. Lib. secundo in principio.

Rabanus factus est archiepiscopus Moguntinus sexto Kal. Iulii, anno Domini 847, etatis sue quinquagesimo nono, et prefuit annis nouem. Lib. tertio.

 Rabani recensentur que scripsit et lucubrauit opuscula, per annos triginta nouem continuos. Eodem libro tertio.

Rabanus archiepiscopus Moguntie sextus in uinicella uI Kal. Nouembris moritur, pontificatus sui anno nono, mense quarto, etatis uero sue sexagesimo octauo, mense nono et incarnationis Domini 856. Libro tertio.

Rabani corpus in ecclesia iacuit sepultum annis sexcentis quinquaginta nouem. In fine lib. tertii.

Rabani corpus in Saxoniam cum honore transfertur in mense Augusto, anno Domini millesimo quingentesimo quinto decimo.

Rabani corporis siue ossium translationem in libro speciali descripsit Ioannes Trithemius, abbas monasterii sancti Iacobi apostoli apud Herbipolim. Finis cum auxilio Dei uigesimo die Octobris 915 [a 1Kb]





DE RABANO TESTIMONIA ET ELOGIA ILLUSTRIUM SCRIPTORUM.



I. uita sancti Sole presbyteri et monachi, discipuli sancti Bonifacii, archiepiscopi Moguntini et martyris, conscripta ipso Rabano uiuente, cuius compendium habet Georgius Wicelius in sua historia de Sanctis Ecclesie Dei.

Aliqui et predii sui partem illi  tradebant, quam ille in Dei timore accipiens, cum his que ei dominus Carolus Augustus donare dignatus est, ad egregium Fuldanensium cenobium, ubi, Deo prouidente, modo sanctissimus ac in omni arte peritissimus abbas Rabanus perspicabiliter fulget.


II. Hincmarus contra Godescalcum hereticum de predestinatione.

Alterum autem librum  scripsit contra Rabanum uenerabilem archiepiscopum, etiam zelosum in sancta religione patrem, et  catholicum scriptorem, ut uidelicet ab orthodoxo et magno doctore Domino Alcuino in sancte Ecclesie utilitatibus, uberibus ipsius, catholico lacte nutritum, de doctrine prato sanctorum auctorum floribus collectum, et confectum: quos flores catholice a catholicis dictos, aut mutilauit, aut corrupit.

Idem Hincmarus teste Flodoardo lib. III Hist. ecclesie Rhemensis, cap. 21, ubi recensens uaria Hincmari scripta inter alia refert eum scripsisse Rabano Moguntie presuli: In qua, inquit Flodoardus, epistola asserit hunc beatum Rabanum solum tunc temporis de discipulatu beati Alcuini relictum.


III. Annales Francorum ab anno incarnat. Domini 714 usque ad 883, incerti auctoris inter duodecim scriptores cetaneos ex bibliotheca Petri Pithei editi, et primo loco positi, eiusque iudicio Moguntie scripti temporibus Rabani Mauri archiepiscopi; uel, ut  alii arbitrantur, Fulde, et ideo annales Fuldenses nominant.

Anno 822, Eigil abbas Fuldensis cenobii defunctus Rabanum successorem accepit.

Anno 844, Rabanus sophista, et sui temporis nulli petarum secundus, librum, quem de Laude sancte Crucis Christi, figurarum uarietate distinctum, difficili et mirando pemate composuit, per Ascrihum et Hruodbertum [a 1Kb] monachos monasterii Fuldensis, Sergio pape, sancto Petro offerendum, transmisit.

Anno 847, Otgarius Moguntiacensis episcopus XI Kal. Maii obiit, in cuius locum Rabanus ordinatus est u Kal. Iul. qui eodem anno, iubente Ludouico rege, apud Moguntiacum synodum habuit circa Kal. Oct.

Anno 850, grauissima fames Germanie populos oppressit, maxime circa Rhenum habitantes. Nam unus modius de frumento Mogontiaci uendebatur decem siclis argenti. Morabatur autem eo tempore  Rabanus archiepiscopus in quadam uilla parochie sue, cui uocabulum est Winzella, et pauperes de diuersis locis uenientes suscipiens, quotidie plusquam trecentos alimento sustentabat, exceptis his qui in presentia illius uescebantur assidue.

Anno 856, mense Februario, 4 die mensis, defunctus est Rabanus archiepiscopus Moguntiacensis  ecclesie, habens in episcopatu annos nouem, mensem unum, et dies quatuor. Cui successit Karlus, etc.


Iu. Lambertus Schafnaburgensis de Rebus gestis Germanorum.

Anno 831, Brun et Raban abbates fundamentum ecclesie sancti Wigberti foderunt uI Idus Iulii, secunda feria.

Anno 842, Luitharius expulsus est a regno, et Raban abbas de monasterio.

Anno 847, Oggarius Moguntie archiepiscopus obiit, cui abbas Fuldensis Rabanus successit, abbatiam Waldo suscepit.

Anno 856, Rabanus archiepiscopus obiit, cui Carolus successit.


u. Sanctus Odilo, abbas Cluniacensis, in sermone de Laude sancte crucis.

 Rabanus seculari scientia affatim eruditus, fide catholicus, spirituali scientia ad plenum edoctus, tale de Laude sancte Crucis texuit opus, et texendo perfecit, quo pretiosius ad uidendum, amabilius ad legendum, dulcius ad retinendum, laboriosius ad scribendum non potest inueniri.


uI. Hermannus Contractus in Chronico copiosius edito.

Anno 822, Fuldis Eigil abbas obiit: cui Rabanus uir doctus et diuinorum librorum tractator egregius successit.


uII. Marianus Scotus, monachus Fuldensis, lib. III Chronic., etate 6.

Anno 822, Eigil Fuldensis abbas obiit, Rabanus sibi successit.

Anno 847, Otgarius Moguntinus archiepiscopus obiit, Rabanus abbas Fuldensis sucessit, Hattho fit  abbas.

Anno 856, Rabanus archiepiscopus Moguntinus obiit, Carolus ei successit.


uIII. Honorius Augustoaunensis, de illustribus Ecclesie scriptoribus.

Rabanus ex monasterii Fuldensis abbate Moguntiensis episcopus scripsit mirabilem librum de Mysterio sancte Crucis, et totum uetus et Nouum Testamentum exposuit. Sub Ludouico claruit.


IX. Sigebertus Gemblacensis in Chronico.

Anno 824, Rabanus sophista, et sui temporis petarum nulli secundus, fit abbas Fuldensis, qui multa de Scripturis sanctis disseruit, qui etiam librum de Laude sancte Crucis figurarum uarietate distinctum,  difficili et mirando pemate composuit, Sergio pape, sancto Petro offerendum, misit.

Anno 827, Rabanus abbas tractatus in librum Sapientie, et Ecclesiastici ad Otgarium archiepiscopum edit.

Anno 848, Rabanus abbas Fuldensis ordinatus Moguntie archiepiscopus, celebrata synodo Moguntie,  iussu Ludouici regis multa ecclesie utilia decreuit.

Anno 849, Godescalcus hereticus a Rabano archiepiscopo rationabiliter, ut multis uisum, conuincitur, sed tamen in suo perseuerat errore.

Anno 851, fames ualida Germaniam attriuit, ut etiam pater filium suum deuorare uoluerit, quo tempore Rabanus archiepiscopus multam beneuolentiam pauperibus exhibuit.

Anno 856, Rabanus egregie uite et scientie archiepiscopus obiit.


X. Idem in Catalogo scriptorum ecclesiasticorum capite 90.

Rabanus, qui et Maurus, siue Magnentius, ex abbate Fuldensi archiepiscopus Moguntie, Scripsit librum de Laude sancte Crucis mira uarietate depictum, quem misit Rome sancto Petro offerendum. Scripsit ad Otgarium archiepiscopum librum super  libros Sapientie Salomonis; scripsit super librum Machabeorum primum, super Esdram, super Iudith, de Mysteriis misse librum unum, de Benedictionibus patriarcharum librum unum; scripsit ad Hilduinum abbatem in Regum libros quatuor, de Questionibus canonum ad Heribaldum episcopum librum unum, ad Reginbaldum cepiscopum de eadem re librum unum, et alia.


XI. uincentius Bellouacensis in Speculo Historiali, lib. XXIu, cap. 28.

Rabanus sophista, et sui temporis petarum nulli secundus, fit abbas Fuldensis, qui multa de Scripturis sanctis disseruit, qui etiam librum de Laude sancte Crucis figurarum uarietate distinctum difficili et mirando pemate composuit, et Sergio pape, sancto Petro offerendum, misit. Item tractatus in libro Sapientie, et in Ecclesiastico ad Othgarium archiepiscopum edidit. Hic tandem ex abbate Fuldensi  Moguntie archiepiscopus ordinatus est, ubi celebrata synodo iussu Ludouici regis, multa Ecclesie utilia decreuit. Auctor scripsit ergo de Laude Crucis libros duos, de Institutione clericorum librum unum; super Genesim libros quatuor; super Exodum libros quatuor; super Numeri librum unum; super Regum libros quatuor; super Paralipomenon libros quatuor; super Iudith libros septem; super Esther librum unum; super librum Sapientie libros quatuor; super Ecclesiasticum libros decem; super Ieremiam librum unum; super libros Machabeorum libros tres; super Mattheum libros octo; super Actus apostolorum librum unum. Scripsit et preter hec de naturis rerum, et plura alia. Huius discipulus fuit Strabus, qui eo dictante plurima excepit, et super quosdam libros Pentateuchi commentariola quedam edidit. Liber Rabani de Laude Crucis, partim metricus est, partim prosaicus.


XII. Martinus Polonus in Chronico  Considerandum est, quod dicit, uniuersum debitum, quia non solum peccata, que post baptismum homo egit, reputabuntur ei ad penam, uerum etiam peccata originalia, que in baptismo ei dimissa fuerant. Quod autem dicit in plurali, originalia, refertur ad plures effectus originalis peccati. Nam in se unum est, et talia imputantur dimissa, non per reuersionem eorum, sed per quemdam effectum aggrauationis secundum Thom. in 4. Idem in libro de pressuris ecclesiasticis, et habetur dis. 37, cap. Legimus de beato Hieronymo. Idem in eod. et habetur 24, quest. 3, Non in perpetuum damnamur.


XIu. Hartmannus Scedel in Chronico chronicorum cum figuris.

Rabanus monachus, natione Germanus, abbas Fuldensis, postea Maguntinus archiepiscopus, theologus  quidem preclarissimus, ac insignis peta, per hoc tempus in prosa et carmine plurimum ualuit; qui ex ingenii sui magnitudine multos edidit libros, precipue opus mirandum de Laudibus sancte Crucis: Commentatus est idem librum Paralipomenon, et Machabeorum. Habuit etiam sermones satis elegantes ad populum, potissimum in celebritate omnium sanctorum, seditque annis 10, anno salutis 846. Strabus item monachus Gallus, eminentissimus, et commentator diligentissimus, Rabani predicti auditor, per hec quoque tempora ipso preceptore suo inferior non fuit, qui in libros Biblie perpulchre commentatus est, scripsitque de officiis Ecclesie ad Ludouicum imperatorem, et multa alia.


Xu. Bartholomeus Platina, de uitis Pontificum, in GREGORIO Iu.

Sunt qui scribant, rogatu Ludouici, Gregorium  sanctorum omnium celebritatem Kalendis Nouembris instituisse, eamque rem magnopere a Rabano monacho, theologo insigni, carminibus, et prosa laudatam fuisse. In his enim duobus dicendi generibus uir doctus, ut illa maxime tempestate, satis ualebat. Commentatus est idem Rabanus et librum Paralipomenon, et Machabeos. Habuit etiam sermones satis elegantes ad populum, sed is potissimum laudatur, quem habuit in celebritate omnium sanctorum.


XuI. Iacobus Philippus Bergomas, in Supplemento Supplementi chronicarum, lib. XI, anno Christi 833.

Rabanus monachus, natione Germanus, Maguntinus archiepiscopus, theologus quidem preclarissimus, ac insignis peta per hoc tempus, in prosa et carmine, duobus dicendi modis plurimum ualuit, et multo in pretio fuit. Qui ex ingemi sui magnitudine  multos commentatus est, et edidit libros, quorum tituli sunt isti, prout inuenire potui. Et primo super Genes. libros quatuor incipit. In principio. Super Exodum libros quatuor. Exodus exitus. Item super Epistolam ad Ephes. libros tres. Super Leuiticum librum unum. Sequentis libri. De Institutione clericorum librum unum. Super Deut. librum unum. Hec sunt uerba. Super Mattheum libros octo. Exspectationem itaque. Super libros Paralip. et super Machabeorum libros commentatus est: habuitque sermones ad populum plures, et elegantes. Item de Laude sancte Crucis libros duos. De Uniuerso libros uiginti duo. De diuinis Officiis librum unum. De Computo dialogum librum unum. De Questionibus canonum. De Patriarchis librum unum, et alia quedam.


XuII. Wernerus Roleuinck in Fasciculo temporum, anno 834.

Rabanus peta et monachus, post abbas Fuldensis, deinde archiepiscopus Maguntie, doctor magnus claruit,  et plura scripsit. Et Strabus discipulus, etiam notabilis in scientia et uirtutibus eodem tempore fuit.


XuIII. Idem, ibidem, anno 844.

Festiuitas omnium Sanctorum est translata ad Kal. Nouembris per Gregorium Iu, et Galli et Germani inceperunt ipsum  celebrare hoc tempore, et habetur sermo Rabani de eodem satis pulcher.


XIX. Ioannes Nauclerus, prepositus Tubingensis, in uolumine II Chronicorum, generatione 28, in fine.

Fuit hic annus etiam Gregorii pape  interitu lugendus, qui inter cetera egregia facinora, festum omnium Sanctorum Kalend. Nouembris instituit. Sunt qui factum hoc putent Rabani consilio. Erat is ex Alcuini discipulis abbas Fuldensis, deinde et archiepiscopus Moguntinus, oratione ligata non  minus quam soluta insignis. Reliquit ingenii sui monumenta multa, commentaria in reliquias, que Paralipomena uocamus, et Machabeos, laudem sancte Crucis, et sermones plurimos.


X. Robertus Gaguinus, lib. Iu de Gestis Francorum.

Quo  auctore Parisiensis schola , hac occasione cepit. Delati naue ex Scotia Claudius et Ioannes, Rabanus quoque et Alcuinus ex uenerabilis Bede discipulis. In Galliam cum uenissent, nec quidquam preter bonas disciplinas patria exportassent, se sapientiam profiteri, eamque uenalem habere conclamant. Qua re ad Carolum perlata, illos ad se uocat. uocati libere profitentur sapientiam illis esse, quam adipisci cupientes gratis edocerent, si uita locusque tantum eis preberetur. Intellexit imperator ingenuam hominum mentem, eosque cum aliquot dies apud se tenuisset,  Claudium, cui nomen erat Clemens, Parisiis conuersari, et generosos adolescentes bonis disciplinis instituere iubet, Ioannem uero Papiam misit.


XI. Raphel uolaterranus, Anthropologie lib. XIX.

Rabanus, Anglicus monachus, summusque theologus, carmine prosaque disertus, ut scribunt Ricobaldus Ferrariensis, et Ptolemeus Lucensis: fuit presul Meldensis, Bede discipulus, tempore Ludouici Pii et Gregorii u; scripsit in lib. Paralip. 2, et Machabeos. Habuit etiam conciones ad populum. Scholam Parisiensem tunc primum inchoatam, sua doctrina celebriorem reddidit.


XXII. Ioannes Trithemius, abbas Spanheimensis, in libro de Scriptoribus ecclesiasticis.

Rabanus Maurus, sextus archiepiscopus Moguntinus,  ex abbate Fuldensis monasterii ordinis sancti Benedicti, natione Teutonicus ex ciuitate Fuldensi in Buchonia, Albini Anglici quondam auditor, uir in diuinis Scripturis eruditissimus, et in secularibus litteris nobiliter doctus, philosophus, rhetor, astronomus et peta subtilissimus, cui  nec Italia similem, nec Germania peperit equalem. In monasterio siquidem Fuldensi adhuc iuuenis monachum induit, et tam moribus quam scientia mirabiliter profecit; unde et quartus eiusdem cenobii abbas consecratus, ouibus sibi commissis uerbo et exemplo uiginti quatuor annis prefuit, et pene infinita opuscula scripturarum composuit. Tandem offensus improbitate monachorum suorum, qui eum dicebant nimium scripturis intentum temporalia negligere, agente id in eis diabolo, displicentiam contra eum acceperunt, scandalizati in eo quo maxime debuerant edificari. Dans igitur locum ire, nec cum ingratis ouibus diutius manere consentiens, monasterium et habitatores eius deseruit, et  ad Ludouicum imperatorem filium Caroli transmigrauit, cum quo et multis diebus permansit. Monachi autem, penitentia ducti, legationem ad eum mittentes rogabant ut rediret ad monasterium, sed non impetrarunt. Mansit ergo cum imperatore usque ad mortem Otgarii Moguntinensis archiepiscopi, in cuius locum suffectus, prefuit ecclesie prefate Moguntine annis nouem. Habita quoque synodo, multa ad utilitatem fidelium constituit. Scripsit autem in monasterio Fuldensi adhuc constitutus, tam carmine quam soluta oratione multa uolumina, maxime in Scripturis sanctis, quas a principio usque ad finem omnes explanauit. De cuius scriptis subiecta feruntur. Ad Freculphum episcopum Lexouiensem, cuius supra fecimus mentionem, scripsit insigne opus

    In Genesim lib. Iu. In princi., etc., plurima su.
    In Exodum lib. Iu. Exodus exitus dici.
    In Numeros lib. Iu. Numerorum librum multi.
     In Leuiticum lib. Iu. Sequentis lib. id est, Leuit.
    In Deuteromium lib. Iu. Filii Isrel castra mo.
    In Iosue lib. II. Domino beatissimo uereque.
    In Iudicum lib. II. Post mortem Iosue.
    In librum Ruth lib. I. Scrutantibus ergo histo.
    In Regum, ad Hilduinum lib. Iu. Fuit uir, etc., dicamus.
    In Paralipomenon lib. Iu. Adam, etc., decimus ab.
    In Tobiam lib. I.
    In Esdram et Neemiam lib. III.
    In Iudith lib. uII. Domine electe et merito.
    In Hester lib. I. Liber Hester, quem he.
    In Iob. lib. I.
    In Psalmos lib. I.
    In Ecclesiasten lib. I.
    In Prouerbia Salomonis lib. I.
    In Cantica canticorum.
    In librum Sapientie lib. III. Diligite, etc., admo.
    In Ecclesiasticum lib. X. Omnis sa., etc., prin. ergo.
     In Esaiam prophetam lib. uIII. Domino reuerendissimo, etc.
    In Hieremiam lib. XX.
    In Ezechielem lib. XX. Et factum est, etc. usus,
    In Danielem lib. III.
    In duodecim Prophetas minores lib. XII.
    In Machabeorum lib. III. Et factum est postquam per.
    In Euangelium Matthei lib. uIII. Expectationem itaque.
    In Euangelium Luce lib. III.
    In Euangelium Marci lib. Iu.
    In Euangelium Ioannis lib. I. Inter omnia diuine histo.
    In Actus apostolorum lib. I.
    In omnes Epistolas Pauli lib. XXIII. uenerando fratri Lupo.
    In Epistolas canonicas lib. uII.
    In Apocalypsim Ioannis lib. I.
     De Laude sancte crucis lib. II. Rex Regum Dominus mundum.
    Ad Haymonem episcopum de Uniuerso. lib. XXII, Primum apud Hebreos.
    De uniuersali Natura lib. I. Uniuersitatis disputa.
    De Institutione clericorum lib. III. Domino re. ac reli. Haistul.
    De diuinis Officiis lib. I.
    De computo dialogus lib. I. Quia te, uenerande ater.
    Ad Ludouicum regem lib. I.
    Ad Regenbaldum episcopum lib. I.
    Epistolarum ad diuersos lib. I.
    De Questionibus canonum lib. I.
    De Benedictionibus patriarcharum lib. I.
    Sermonum, innumerabilium pene, lib. I.


Alia insuper multa edidit, que ad notitiam meam non uenerunt. Moritur sub Ludouico et Lothario principibus, anno Domini 855, indictione tertia, episcopatus sui anno nono, sepultus in monasterio  sancti Albani prope Moguntiam, non sine opinione sanctitatis, cuius epitaphium in uiginti ferme ornatis uersibus legi [a 1Kb] .


XXIII. Idem Trithemius in Catalogo illustrium Germanie scriptorum.

Rabanus Maurus Magnentius post sanctum Bonifacium sextus archiepiscopus Maguntinensis, patria Thoringus, ex ciuitate Fuldensi oriundus; Albani discipulus; primum monachus Fuldensis cenobii factus, cum adhuc puer esset decem annorum, omne deinceps studium ad scientiam conuertit Scripturarum; in omni eruditione tam secularium quam diuinarum Scripturarum longe doctissimus euasit; philosophus clarus, peta insignis, rhetor facundus, astronomus et computista celeberrimus, Grece, Latine et Hebraice peritus, cui similem suo tempore non habuit Ecclesia. Deinde succrescentibus  meritis anno etatis sue quinto et tricesimo, omnium fratrum suffragio eiusdem cenobii abbas electus est; et presidens regimini annis quatuor et uiginti, multa et pene infinita scripsit uolumina. Demum post mortem Otgarii Moguntinensis archiepiscopi eiusdem Ecclesie pontifex consecratus est, et annis nouem in presulatu sedens, multa bona fecit Ecclesie. De cuius opusculis subiecta feruntur: ad Freculphum episcopum, in Genesim lib. Iu; in Exodum lib. Iu; in Numeros lib. Iu; in Leuiticum lib. Iu; in Deuteronomium lib. Iu; in Iosue lib. II; in Iudicum lib. II; in librum Ruth. lib. I; in Regum ad Hilduinum abbatem sancti Dionysii lib. Iu; Paralipomenon quoque lib. Iu; in Esdram et Neemiam lib. III; in Tobiam lib. I; in librum Iudith lib. uII; in librum Esther lib. I; in Iob quoque lib. I; in Psalmos lib. I; in Prouerbia Salomonis lib. I; in Ecclesiasten lib. I, in Cantica canticorum lib. I; in librum Sapientie  lib. III; in Ecclesiasticum lib. X; in Isaiam prophetam lib. uIII; in Ieremiam prophetam lib. XX; in Ezechielem quoque prophetam lib. XX; in Danielem prophetam lib. III; in duodecim prophetas minores lib. XII; in libros Machabeorum lib. III; in Euangelium Matthei lib. uIII; in Euangelium Luce lib. III; in Euangelium Marci lib. Iu; in Euangelium Ioannis lib. II; in omnes epistolas Pauli lib. XXIII; in Epistolas canonicas lib. uII; in Actus apostolorum lib. I; in Apocalypsin Ioannis lib. I. De sanctissime Trinitatis fide lib. I. De Laude quoque sancte Crucis  mirabilis ingenii opus lib. II. Ad Haymoneni episcopum de Uniuerso, uel Etymologiarum lib. XXII. De Natura quoque uniuersali lib. I. Ad Haistulphum episcopum de Institutione clericorum lib. III. De diuinis Officiis lib. I. De Computo ecclesiastico lib. I. Ad Ludouicum imperatorem lib. I. De Questionibus canonum lib. I. Ad Regenbaldum episcopum lib. I. De Benedictionibus patriarcharum lib. I. Homiliarum et sermonum totius anni lib. II. Epistolarum quoque ad diuersos lib. I. Sed et uaria epigrammata composuit, et multos in litteris humanitatis tractatus, qui ad manus nostras adhuc minime uenerunt. Moritur sub Lothario imperatore, anno Domini 855, indictione tertia, etatis sue anno 68, episcopatus nono completo. Sepultus in monasterio sancti martyris Albani prope Moguntiam, tunc ordinis sancti Benedicti.


XXIu. Idem, de uiris illustribus ordinis S. Benedicti. lib. II,  cap. 39.

Rabanus Maurus Magnentius, ex abbate Fuldensi sextus archiepiscopus Moguntinus, natione Teutonicus, ex finibus Francorum in silua que Buchonia nuncupatur, distans a Moguntia milliaribus ferme quindecim uersus Thuringiam, Albini quondam auditor, atque discipulus; uir in diuinis Scripturis eruditissimus, et in omni doctrina secularium litterarum ualde peritus, philosophus et peta nulli suo tempore inferior; cum adhuc puer esset, cenobio Fuldensi a parentibus traditur, in quo ad eo studendo profecit, ut Alemania doctorem similem non haberet. Deinde succedentibus doctrine meritis, in abbatem omnium assensu monachorum prefati cenobii eligitur, et in illo officio 24 annis presidens monasticam disciplinam strenue gubernauit. Scripsit autem multa uolumina, de quibus ego tantum reperi subiecta: Ad Frecolfum episcopum Lexouiensem in Genesim lib. Iu; in Exodum lib. Iu; in Leuiticum lib.  Iu; in Numeros lib. Iu; in Deuteronomium lib. Iu; in Iosue lib. II; in Iudicum lib. II; in Ruth lib. I; ad Hilduinum abbatem in Regum lib. Iu; in Paralipomenon lib. Iu; in Esdram et Nehemiam lib. III; in Tobiam lib. I; in Prouerbia Salomonis lib. I; in Ecclesiasten lib. I; in Cantica Canticorum lib. I; in librum Sapientie lib. III; in Ecclesiasticum lib. X; in Isaiam prophetam lib. uIII; in Ieremiam prophetam lib. XX; in Ezechielem lib. XX; in Danielem lib. III; in duodecim Prophetas minores lib. XII; in Machabeorum lib. III; in Euangelium secundum Mattheum lib. uIII; in Euangelium secundum Marcum lib. III; in Euangelium Luce lib. Iu; in Euangelium Ioannis lib. I; in Epistolas Pauli lib. XX; in Actus apostolorum lib. I; in Epistolas canonicas lib. uII; in Apocalypsin Ioannis lib. I.

Cum adhuc monachus esset, annos natus triginta, scripsit opus admiratione dignum mirabili pemate de Laude sancte Crucis lib. II; quorum primus metro,  secundus prosa compositus est: quos postea sancto Petro per manus Sergii pape obtulit. Scripsit ad Haymonem episcopum Halberstadensem, Etymologiarum, seu de Uniuerso, lib. XXII. De uniuersali Natura lib. I; ad Haistulphum quartum Moguntinum archiepiscopum de Institutione clericorum lib. III; ad Heribertum episcopum de Questionibus canonum lib. I; ad Regenbaldum de eadem re lib. I; de Benedictionibus patriarcharum lib. I; de Officiis diuinis lib. I; de Computo ecclesiastico satis utilem lib. I; ad Ludouicum regem lib. I;  epistolarum ad diuersos lib. I; sermones etiam et homilias scripsit pene innumerabiles. uidi ego in bibliotheca Fuldensis cenobii alios complures libros Rabani, maxime in artibus liberalibus: quorum titulos iam a memoria tulit obliuio. Nam inter omnes Alemanie Italieque doctores nullus Rabanum scribendo, et numero et utilitate librorum, excessit. Multa enim uolumina scripsit, que nos hic minime signauimus. Fuit enim uir studiosissimus, qui semper intentus erat lectioni, multosque discipulos doctissimos habuit. In abbatia Fuldensi a sancto Sturmo primo abbate quartus fuit, in archiepiscopatu Moguntino sextus. Rexit autem episcopatum annis octo, uir in pauperes misericordissimus, qui eis tempore famis magnam pietatem exhibuit, et omnes large sustentauit. Hic, habita synodo apud Moguntiam, multa ad utilitatem fidelium constituit. Moritur anno Domini 855, indictione tertia.


XXu.  Idem, in eodem opere, lib. Iu, cap. 81.

Rabanus Maurus, quartus abbas Fuldensis, natione Franco, in silua, que dicitur Buchonia, postquam rexit prefatam abbatiam strenue 24 annis, defuncto Otgario, in eius locum archiepiscopus Moguntinus ordinatus sextus, uir suo tempore undecunque doctissimus, quod infinita, que scripsit, uolumina testantur: quorum in secundo libro ex parte fecimus mentionem. Moritur anno Domini 855, indictione tertia, episcopatus sui anno 9.


XXuI. Idem, in Chronico Hirsaugiensi, in LINTBERTO, primo huius monasterii abbate.

Cum Lintbertus hic noster abbas, Rabani Fuldensis doctissimi per omnia uiri, multo tempore auditor et condiscipulus fuerit, non eum nisi eruditissimum euadere potuisse credendum est. Tenuerat enim ipse Rabanus adhuc monachus scholam monachorum  publicam in cenobio Fuldensi, quam etiam abbas continuauit: in qua monachos, non solum in sacris Scripturis, sed etiam in secularibus litteris omnifariam erudiuit. Nec solum Fuldensis cenobii monachos, sed etiam ex diuersis locis aliis ad se transmissos, multos in omni genere doctrine discipulos instituit. Ex his complures postea successu temporis ad magnas dignitates promoti sunt. Preceptorem habuerat ex discipulis Bede Anglici monachi, reuerendissimum uirum Albinum monachum, et abbatem monasterii sancti Martini Turonensis, Magni Caroli imperatoris quondam didascalum, a quo ipse hauserat in Gallia, quod alios in Germania postmodum docebat. At uero Lintbertus, Rabani primum condiscipulus, et postremum auditor, quod a bono preceptore didicerat monachus abbas non neglexit. Erat sane regularis discipline studiosissimus cultor, qui non solum uiuere secundum normam sanctissimi patris nostri Benedicti subditos  sibi monachos uerbo docuit, sed etiam in omnium uirtutum plenitudine conuersando, oues sine reprehensione precedens, ut bonus pastor, exemplo boni operis patuit. Eius siquidem meditatio die ac nocte in lege Domini continuata semper exstitit, qui sine intermissione orans ad Dominum, uerus Christi discipulus in finem permansit, fama sanctitatis et eruditionis eius se per omnem circa regionem diffundente, multi uiri nobiles filios suos magisterio eius instituendos tradiderunt. Complures etiam ex his qui clari apud homines in seculo uidebantur, ultro se illius discipline propter amorem regni celestis subdiderunt, unde et numerus fratrum breui auctus ualde cepit excrescere, et substantia temporalis ex multorum oblatione dilatata fuit. Eisdem temporibus monasterium Corbeiense in Saxonia sub regula sancti patris nostri Benedicti nouitatis sue sumpsit exordium, quod fundari ceptum est anno Domini 822, indictione 15, quod pene eodem  tempore, cum isto monasterio diui Aurelii pontificis completum inhabitari cepit. Eodem ferme tempore monasterium sanctorum Marcellini et Petri martyrum in loco qui dicitur Selgenstadt in Moguntinensi parochia, sub regula diui patris nostri Benedicti, fundatum per Ludouicum imperatorem primum exstitit, cooperatione uenerabilis uiri Einhardi, olim cancellarii, tunc autem monachi, et primi eiusdem cenobii abbatis, in quo corpora predictorum duorum martyrum Marcellini et Petri anno Domini 828, a Roma, procuratione imperatoris, mense Nouembri allata, honorifice reposita sunt.

Temporibus Lintherti, abbatis primi sancti Aurelii Hirsaugiensis; circa annum Domini 840, sub Ludouico imperatore piissimo et filiis eius; claruerunt in ordine nostro Benedictino multi celeberrimi uiri sanctitate, et eruditione Scripturarum insignes, qui uelut astra celi, mirum in modum totam Ecclesiam moribus et doctrina illustrarunt. Rabanus Maurus abbas  Fuldensis, de quo supra diximus, his temporibus apud omnes in pretio habebatur, propter integritatem uite, et inestimabilem scientie disciplinam. Qui quanta scripserit, tam in libro nostro de ecclesiasticis Scriptoribus, quam in secundo de Illustribus uiris ordinis nostri magna ex parte demonstrauimus. Denique anno Domini 842, qui abbatis Lintberti quartus annus erat, de Fuldensi monasterio per fraudes quorumdam incitatus exiit, atque ad Ludouicum, filium Ludouici senioris imperatoris confugiens, usque ad mortem Otgarii archiepiscopi Moguntinensis, qui eum expulerat, propter quam nescio causam, quasi exsul remansit. Sed post annos quinque, mortuo Otgario, Rabanus archiepiscopus in locum eius suffectus anno Domini 847, indictione 10, omnium suffragio sedit annis nouem, homo in pauperes misericordissimus, qui Ecclesiam suam moribus et scientia strenue gubernauit.


XXuII.  Beatus Rhenanus in adnotationibus ad librum Tertulliani de Corona militis.

De ceremoniis, et ecclesiasticis quibusdam ordinationibus post primordia nascentis Christianismi institutis, absque scriptura haud dubie, meminit et Rabanus Maurus in epistola quadam ad Regenbaldum quemadmodum citat idem Burchardus sexto libro qui est de Sacramentis, in hec uerba: Igitur, ut beatus Ambrosius testatur, postquam omnibus locis Ecclesie sunt constitute, et officia ordinata, est aliter composita res quam ceperat. Primum enim omnes docebant, et omnes baptizabant quibuscunque diebus, et temporibus fuisset occasio. Nec enim Philippus tempus quesiuit, aut diem, quo eunuchum baptizaret, neque ieiunium interposuit. Neque Paulus et Silas tempus distulerunt, quo Optionem [custodem] carceris baptizarent cum omnibus eius. Neque Petrus clericos habuit, aut diem quesiuit, quando Cornelium cum omni domo sua baptizauit. Nec ipse,  sed iussit fratribus, qui cum illo erant apud Cornelium in Ioppe. Adhuc enim preter septem diaconos nullus fuerat ordinatus. Ut ergo cresceret plebs et multiplicaretur, omnibus inter initia concessum est, et euangelizare, et baptizare, et Scripturas in ecclesia explanare. At ubi omnia loca circumplexa est Ecclesia, conuenticula constituta sunt, et rectores, et cetera officia in ecclesiis sunt ordinata, ut nullus de clero auderet, qui ordinatus non esset, quod sciret non sibi creditum uel concessum. Et cepit alio ordine, et prouidentia gubernari Ecclesia in qua si omnes eadem possent, irrationale esset, et uulgaris res et uilissima uideretur. Hinc est ergo unde nunc neque diaconi in populo predicant, neque ceteri, uel laici baptizant, neque quocunque die credentes tinguntur, nisi egri. Ideo non per omnia conueniunt scripta Apostoli ordinationi, que nunc in Ecclesia est. Quia hec inter ipsa initia sunt scripta. Nam et Timotheum  apostolum a se creatum, episcopum uocat, quia primi presbyteri episcopi appellabantur ut recedente eo sequens ei succederet. Denique apud Aegyptum presbyteri consignant, si presens non sit episcopus. Sed quia ceperunt sequentes presbyteri indigni inueniri ad primatus tenendos, immutata est ratio, prospicientis consilio, ut non ordo, sed meritum crearet episcopum, multorum sacerdotum iudicio constitutum, ne indignus temere usurparet, et esset multis scandalum. Hec Rab.


XXuIII. Ex eiusdem Rhenani Admonitione de Tertulliani dogmat.

Porro tametsi n collectaneis quibusdam Grecis multa comperuerim de exomologesi, et penitentia, partim ex ueteribus Basilio, Chrysostomo, Maximoque, partim ex iunioribus Nilo, Climace, Isaaco, et Thalasso monachis desumpta, placuerunt tamen inprimis que nuper ex codice quodam uetusliori exscripsi,  ex libello de Medicina penitentie, qui Augustino inscribitur, et aliunde etiam per studiosum quempiam sublecta. Nam a Gratiano uariis locis uariis titulis citantur. Eaque uisum est huc transponere, quod hic simul legi possint, que alibi uel sparsim, uel truncate habentur. Imo libellus de penitentie Medicina sic latet inter opera Augustini, ut raro legatur: unde hec sunt pro maiori parte ad uerbum accepta. Sic autem exorditur: uita, inquit, humana, quantalibet prepolleat fecunditate iustitie, sine peccatorum remissione non agitur, etc.


XXIX. Idem post multa.

Mensuram autem temporis agenda in penitentia, idcirco non satis attente prefigunt canones, pro unoquoque crimine, sed magis in arbitrio antistitis relinquendum statuunt: quibus apud Dominum non tam ualet mensura temporis, quam doloris; nec  abstinentia tantum ciborum, sed mortificatio potius uitiorum. Propter quod tempora penitentie fide, et conuersatione penitus abbreuianda precipiunt, et negligentia protelanda. Exstant tamen pro quibusdam culpis modi penitentie impositi, iuxta quos cetere perpendende sunt culpe, cum sit facile per eosdem modos uindictam et censuram canonum estimare. Hec dicta sunt uelut a presente in uolumen tribus distinctum libris, quorum primus ea continebat, que sunt de penitentia, et penitentibus, criminibus atque iudiciis. Secundus maxime de accusatis, et de accusatoribus ac testibus, cum ceteris adhec pertinentibus ecclesiasticis regulis. Tertius de sacerdotum ordinibus. Quos libros magno redimere cupiam, sed iniuria temporis, et hominum incuria deperditi sunt, solo hoc opusculo saluo, quod prefationis illic uicem habet, et huc a me totum est appositum studiosis rerum Christianarum consulturus. Testatur in calce se non tantum ecumenica concilia secutum,  sed quedam ex prouincialium synodorum constitutionibus accepisse, in quibus presidere solet metropolitanus episcopus, quo libentius legere uelim modo dictos libros. Nam constitutiones prouincialis synodi, quam iussu Ludouici Pii Cesaris Magontiaci habuit Rabanus archiepiscopus cum cepiscopis suis, et Samuele, Gozbaldo, Hebone, Gozbratho, Hemmone, Waldgario, Ansgario, Otgario, Lantone, Salomone, et Gebaharto, cum reliquis collegis, cepiscopis, abbatibus, monachis, presbyteris, et ceteris ecclesiasticis ordinibus, diei uix potest quam mihi placuerint, cum nuper in meas manus casu uenissent. Sed nec he erant integre, et quod inprimis ego cognoscere cupiebam, id deerat. Ceterum ex eo libro modum inquirendorum criminum deprehendi, ex urbe, ut uidetur, a Nicolao pontifice, Rathaldo sancte Argentoratensis Ecclesie episcopo missum.


XXX. Iacobus Meyerus, in Annalibus Flandrie.

Anno 791, inchoata schola Parisiensis per quatuor eruditissimos uiros Claudium, Ioannem, Alcuinum et Rabanum natione Anglos, Bede uenerabilis discipulos.


XXXI. Sebastianus Munsterus, in Cosmographia, lib. III, in MAGUNTIA.

Rabanus patria Fuldensis, alibi Magnentius Maurus appellatus, Bede Anglici discipulus, peta et theologus, primum abbas, deinde archiepiscopus, anno 856 mortuus.


XXXII. Gaspar Bruschius, in monasteriorum Germanie Chronologia, in descriptione Fulde siue Fuldensis monasterii.

 Habet hoc cenobium, preter cetera ornamenta, insignem et incomparabilem bibliothecam collectam et adornatam primum a Rabano, multum uero et in ordinem redactam postea ab Hildeberto, monachis et abbatibus Fuldensibus, litteris et uite integritate conspicuis, tandem ad archiepiscopatus Moguntini etiam gubernationem, ob insignem uirtutem, ac uite honestatem reuocatus, de quibus plura leges in primo nostro episcopatum Germanie tomo.


XXXIII. Idem in quinto abbate eiusdem monasterii.

Rabanus, cognomine Magnentius, Maurus patria Fuldensis, Eygilonem excepit anno Domini 825, uir in diuinis Scripturis eruditissimus, et scientia seculari doctissimus. Bede Anglici olim discipulus, et gymnasii Parisiensis professor, philosophus, rhetor, et astronomus, suique temporis petarum nulli secundus, cui nec Italia similem, nec Germania peperit equalem. Quibus rebus argumento sunt tot et tanta  uolumina, ipsius diui ingenii monumenta. Nam ut eruditionem tanti uiri omnes bibliothece nobis commendant, ita quantum ingenio ualuerit, liber de Laudibus sancte Crucis imperatori Pio Ludouico dedicatus, euidentissime probat: qui quamuis diuersarum immutabili [inimitabili] uarietate figurarum mirifice sit distinctus, omnium tamen figurarum characteres, quocunque uertas, certam sententiam reddunt. Bibliothecam Fuldensem tanta librorum multitudine locupletauit, ut dinumerari uix queant. Demum cum se totum diuinis libris scribendis dedere uellet, posthabito regimine in montem D. Petri sese contulit, eoque fratres studiorum suorum emulos collocauit ubi biblica scripta omnia discipulis enarrans, commentariis ea in hunc usque diem exstantibus, illustrauit. Deinde cum multitudo fratrum rumore pie conuersationis creuisset, aliud monasterium in monte Ioanni Baptiste sacrare constituit. Mortuo interea archiepiscopo Moguntino Otgario, uocatur a  monte beati Petri ad sedem Moguntinam anno Domini 847, ab ipso imperatore Ludouico secundo. Moritur autem cum decem annis principatum Moguntine sedis habuisset, successore Carolo Aquitanie duce; sepultus est Moguntie ad Sanctum Albanum in sacello diui Bonifacii, qui locus tamen, ob chori noui structuram, nunc non agnoscitur; et ipse postea in patriam translatus scribitur.


XXXIu. Guilielmus Eysengrein, in Catalogo testium ueritatis [a 1Kb] . Ante annos 718, qui fuit Christi 847.

Sanctus Rabanus, cognomine Magnentius Maurus, natione Germanus patria Fuldensis, ex Benedictine professionis monasterii Fuldensis abbati Moguntinus archipresul, Albini Anglici auditor quondam, atque discipulus uir in diuinis Scripturis exercitatissimus,  et scientia seculari doctissimus, gymnasii Parisiensis olim professor, philosophus, rhetor, et astronomus, suique temporis petarum nulli secundus, cui nec Italia similem, nec Germania peperit equalem. Quibus rebus argumento sunt tot et tanta uolumina, ipsius diuini ingenii monumenta. Nam ut eruditionem tanti uiri omnes bibliothece nobis commendant, ita quantum ingenio ualuerit, liber de Laudibus sancte Crucis, imperatori Pio Ludouico dedicatus, euidentissime probat: qui quamuis diuersarum immutabili uarietate figurarum mirifice sit distinctus, omnium tamen figurarum characteres quocunque uertas certam sententiam reddunt, Bibliothecam Fuldensem tanta librorum multitudine locupletauit, ut dinumerari uix queant. Demum cum se totum diuinis libris scribendis dedere uellet, posthabito regimine Fuldensi, in montem sancti Petri sese contulit, eoque fratres studiorum suorum emulos collocauit, ubi biblica scripta omnia et singula discipulis enarrans, commentariis ea in hunc usque diem exstantibus,  illustrauit. Ad Haymonem episcopum Halberstatensem libros de Uniuerso scripsit. Alios item de Institutione clericorum; de diuinis Officiis uolumen, et quem de Benedictionibus patriarcharum scripsit. Habuit etiam sermones satis elegantes ad populum; sed is potissimum laudatur, quem de celebritate Omnium Sanctorum confecit. Synodum apud Moguntiam conuocauit, in ecclesiam Sancti Albani, in qua hereticum quemdam Godscalcum presbyterum damnauit, et multa ad Ecclesie utilitatem constituit. Moritur anno Christi 857, cum decem annis principatum Moguntine sedis habuisset, successore Carolo Aquitanie duce. Sepultus Moguntie ad Sanctum Albanum, qui postea in patriam translatus scribitur.


XXXu. Sixtus Senensis, in Bibliotheca sancta, lib. Iu, in RABANO.

Rabanus Magnentius Maurus, sextus archiepiscopus  Moguntinus, natione Germanus, ex urbe Fuldensi in Buchonia quartus abbas quondam cenobii Fuldensis, ordinis diui Benedicti, Albini Anglici auditor, uir omnium disciplinarum cognitione absolutissimus, rhetor, peta, astronomus, philosophus et theologus, cui nullum parem eo seculo Germania habuit: hic, inquam, offensus improbitate monachorum suorum, qui eum damnabant, quod nimium sacrarum litterarum studiis intentus, temporalia negligeret, ingratos deseruit, et ad Ludouicum Augustum se recepit, et cum eo mensibus aliquot permansit, reuocantibus eum obnixe monachis, quos iam facti penituerat; sed non impetrarunt, ita uolente Deo, qui ipsum paulo post in eorum confusionem ad Moguntinum archiepiscopatum assumpsit. Is ergo cum adhuc esset in monasterio suo, hortatu Freculfi episcopi Lexouiensis, et Ludouici Lotharii Augustorum, composuit in omnes diuinas Scripturas iuxta littere sensum et spiritualem intelligentiam  commentariorum libros 172, quos ex omnibus Latinis patribus continuata serie a Hieronymo usque ad Bedam collegit, seruatis ubique ipsorum dictis ac sensibus; et in his locis in quibus Patrum expositionem non inuenit, propriis explanationibus usus est, notatis fronte paginarum tam suo quam aliorum interpretum nominibus, quorum sententias in codicibus coaptauerat, ut sciret lector, et quid a Patribus, et quid ab eo haberet, et quo iudicio singula forent legenda. Preter hec etiam collegit in omnem diuinam Scripturam dictionarium mysticarum significationum, ad spirituales sanctorum sensus utilissimum. Horum uoluminum ipse tantum infrascripta legi, typis excusa initiis maiori ex parte diuersis ab his que Trithemius in catalogo suo annotauit.

    In genes. ad Freculf. Lexou. episc. lib. Iu. Magnorum uirorum conamen.
    In Exod ad eumdem lib. Iu. [Inter ceteras scripturas. 
    In Numeros ad eumdem lib. Iu. Numerorum librum.
    In Deuteronomium ad eumdem lib. Iu. Decursis igitur.
    In Ecclesiasticum ad Otgarium archiepiscopum lib. X. Sciens beneuolam.
    In Ieremiam ad Lotharium imperatorem lib. XuIII. Post commentariolos.
    In Threnos ad eumdem lib. III. Ultimam partem Ieremie.


Quos typographi Hieronymianis operibus insertos, et falso Hieronymi titulo inscriptos, uenditarunt. Ceterarum lucubrationum initia nondum a nobis conspecta, habes apud Trithemium. Floruit anno Domini 855.


XXXuI. Ex eodem libro Senensis in HIERONYMO.

In commentationibus Threnorum preter prefationes quasdam ad Eusebium, partim ex epistola  Hieronymi de interpretatione alphabeti Hebraici ad Paulum Urbicam, partim ex aliis eiusdem scriptis collectas, nichil habetur quod Hieronymianum ingenium spiret. Nam preterquam quod nullum his insit uel Grece uel Hebraice intelligentie uestigium, structura quoque sermonis ubique inequalis, aperte clamat nichil aliud esse hoc opus quam farraginem centonum, a studioso collectore ex uariis diuersorum auctorum dictis, et ex Gregorii potissimum sententiis, atque integris capitulis coaceruatam. Nec uereor affirmare coaceruationis huius adunatorem fuisse Rabanum Maurum, in cuius operibus Basilee excusis hi tres libri habentur. Hos typographi, ut Hieronymi scripta, in maiorem molem aucta, plausibilius publicarent, et maiori pretio uenditarent, Hieronymi tomis inseruerunt, recisis ex initio prefationis Rabani aliquot lineis, quo minus impostura a cecis emptoribus deprehenderetur.


XXXuII.  Ex lib. u eiusdem, adnotatio 12. Et factum est mane et uespere dies secundus .

Rabanus episcopus Moguntinus in commentariis Geneseos, perquirens quamobrem post secunde diei opus non dicatur, sicut de ceteris quinque dierum operibus: uidit Deus quod esset bonum: respondet, ex auctoritate ueterum Patrum, id ex eo accidisse, quod numerus binarius infamis sit, et timendus propter corruptionis causam, que ab ipso primum progreditur. Est autem hec Hieronymi sententia in principio commentarii in Aggeum, et in primo aduersus Iouinianum uolumine, scribentis hunc in modum: »Intuendum est iuxta Hebraicam ueritatem, quod cum Scriptura in primo, et tertio, et quarto, et quinto, et sexto die, expletis operibus singulorum, dixerit: Et uidit Deus quia bonum est: in secundo die hoc omnino subtraxit, nobis intelligentiam derelinquens, non esse bonum duplicem numerum, qui ab unione diuidat, et prefiguret federa  nuptiarum, unde et in arca Ne omnia animalia quecunque bina ingrediuntur immunda sunt.« Nicolaus Lyrensis in postilla Geneseos hanc sententiam seu imposturam explodit, preferens ei Rabbi Salomonis expositionem, dicentis: »Deum non appellasse bonum secunde diei opus, quia aquarum opificium, quod postea tertia die consummatum est, nondum esset perfectum, innuens non esse boni appellatione dignum, quod nondum perfectum sit.« Hanc tamen Lyrani confutationem Paulus Burgensis episcopus refellit.


XXXuIII. Arnoldus Wion, Belga, Duacensis, lib. II Ligni uite, agens de Moguntinis archiep., cap. 26.

Beatus Rabanus Magnentius, Maurus, Germanus, Fuldensis, Alcuini Angli discipulus, Theologus Parisiensis insignis, monachus et abbas Fuldensis, creatus anno 847, abbatialis regiminis 32, de doctrina  et sanctitate gregem sibi commissum, annis nouem assidue pauit. Monasterium sancti Petri in sublimi colle situm extra muros ciuitatis construxit. In concilio episcoporum Moguntie habito anno 848, Godescalcum hereticum damnauit, et continue scribendo sacrosanctam Ecclesiam mirifice illustrauit. Obiit anno 856; die 4 mensis Februarii, sepultus Fulde. Trithemius lib. Iu, cap. 81. Demochares et Belforestius locis citatis, et alii infiniti.


XXXIX. Idem, lib. u Ligni uite, cap. 71.

Sanctus Rabanus episcopus, sancte Ecclesie doctor, et expositionis sacre Scripture, que isogrammatica, id est equilitteralis uocatur, inuentor.


XL. Ex eodem.

Ipse enim impletus est, quasi flumen, sapientia .---Maximam suo tempore doctrine, pietatisque gloriam consecutus est sanctus Rabanus Magnentius Maurus. Hic a natura optime informatus, et a doctrina egregie instructus, id egit summopere, ut in quam plurimos homines, quam plurima ingenii, natureque sue beneficia profunderet. Id quod in Germania cum se commode non potuisse prestare arbitraretur, in Gallias profectus, Lutetianam Academiam ab Anglis et Scotis monachis antea inchoatam, ad perfectionem ac omnis intime eruditionis cumulum breui perduxit. Nam cum in philosophicis, rhetoricis, astronomicis, ac theologicis, maximos progressus sub sancto Alcuino Anglo et monacho fecisset, in iuuentute iis omnibus scientiis publice priuatimque imbuenda, maximos ingenii sui neruos contendit. Primam suam iuuentutem Benedicti institutis consecrauit. uir factus, abbas Fuldensis in Germania omnium monachorum summa uoluntate creatus est, tandemque ad Moguntinensis ecclesie archiepiscopatum euectus, gloriosam ibi  mortem decem post annos confecit. Libri quos singulari quadam eruditione refertos edidit, infiniti pene sunt. Ita ut de eo scribere Trithemius non dubitarit, nec Italiam, Rabano similem, nec Germaniam equalem peperisse. Is ergo cum adhuc esset in monasterio suo, hortatu Freculfi episcopi Lexouiensis, et monachi nec non Ludouici, ac Lotharii Augustorum, composuit in omnes diuinas Scripturas iuxta littere sensum et spiritualem intelligentiam commentariorum libros 178, quos ex omnibus Latinis Patribus, continuata serie a Hieronymo usque ad Bedam collegit, seruatis ubique ipsorum dictis ac sensibus et in his locis, in quibus Patrum expositionem non inuenit, propriis explanationibus usus est, notatis in fronte paginarum, tam suo quam aliorum interpretum nominibus, et quid ab eo haberet, et quo iudicio singula forent legenda. Horum autem uoluminum subiecta excusa sunt, inter opera sancti Hieronymi, falso Hieronymi titulo inscripta, initiis  maiori ex parte diuersis, ab his que Trithemius annotauit, uidelicet:

    In Genesim, ad Freculphum episcopum, lib. Iu. Magnorum uirorum conamen.
    In Exodum, ad eumdem, lib. Iu. Inter ceteras Scripturas.
    In Numeros, ad eumdem, lib. Iu. Numerorum librum.
    In Deuteronomium, ad eumdem, lib. Iu. Decursis igitur.


Hi omnes cum aliis libris Iu in Leuiticum excusi sunt Colonie, anno 1532, in-8o.

    In Ecclesiasticum, ad Otgarium archiepiscopum lib. X. Sciens beneuolam.


Impressi sunt Parisiis, apud Simonem Colineum, 1544.

     In Ieremiam, ad Lotharium imp., lib. XuIII. Post Commentariolos.


Trithemius autem libros XX citat in eumdem Ieremiam, quos uidi excusos Basilee, anno 1534, in folio.

    In Threnos, ad eumdem imp., lib. III. Ultimam partem Ieremie.


Ceterarum lucubrationum initia nondum a nobis uisa; sunt apud Trithemium hoc modo:

    In Leuiticum lib. Iu. Sequentis libri.


Excusi sunt Colonie cum supradictis, anno 1532, in-8o.

    Iu Iosue lib. uII. Domino beatissimo.
    In Iudicum lib. II. Post mortem Iosue.
    In Ruth lib. I. Scrutantibus ergo.
    In Regum, ad Hilduinum, lib. Iu. Fuit uir, etc., dicamus.


Sunt mss. Casini littera Longobarda.

    In Paralipomenon lib. Iu. Adam, etc., decimus.
    In Esdram et Nehemiam lib. III.
     In Tobiam lib. I.
    In Iudith lib. uII. Domine electe et merito.
    In Hester lib. I. Liber Hester, quem.
    In Iob lib. I.
    In Psalmos lib. I.
    In Prouerbia lib. I.
    In Ecclesiasten lib. I.
    In Cantica lib. I.
    In librum Sapientie lib. III. Diligite, etc., admo.
    In Esaiam prophetam lib. uIII.
    In Ezechielem lib. XX. Et factum est.
    In Danielem lib. III.
    In duodecim prophetas minores lib. XII.
    In Machabeorum lib. III. Et factum est postquam.
    In Euangelium Matthei lib. uIII. Exspectationem itaque.
    In Euangelium Luce lib. III.
    In Euangelium Marci lib. Iu.
    In Euangelium Ioannis lib. I. Inter omnia diuine historie.
     In omnes Epistolas Pauli lib. XXIII. uenerando fratri Lupo.
    In Epistolas canonicas lib. uII.
    In Actus apostolorum lib. I.
    In Apocalypsim lib. I.


Et hec de sacris. De reliquis eius operibus hec feruntur.

    [a 1Kb] De corpore et Sanguine Domini lib. I.
    De Naturis rerum lib. u.
    De ortu et moribus Antichristi lib. I.
    Dictionarium mysticarum significationum, ad spirituales sanctorum uoluminum sensus intelligendos utilissimum, lib. I.
    De uirtutibus, uitiis ac ceremoniis antique Ecclesie lib. I.


Excusus primum Antuerpie, anno 1560, in-8o, cum fragmentis quibusdam Caroli Magni, opera Wol. Lazii.

    De Rebus gestis a Lothario, Ludouico et Carolo  imp., Ludouici Pii filiis, carmine heroico.


Libri plures exstabant uienne Austrie apud Wolfgangum Lazium ms.

    De Uniuerso, ad Haymonem episcopum, lib. XXII. Primum apud Hebreos.


Horum nonnulla fragmenta ms. sunt apud D. Constantium.

    De uniuersali Natura lib. I. Uniuersitatis.
    De signis Natiuitatis Domini, lib. I.
    De uirtutibus numerorum, lib. I.
    De Origine rerum lib. I.


Hunc uidi Casini ms. in scamno 10, ad dextram.

    De computo dialogus, lib. I. Quia te uenerande.
    Penitentium liber, siue, ut alii habent, de Questionibus Canonum lib. I.


 Excusus est uenetiis an. 1584, in-4o, cum allis auctoribus.

    Canonum penitentialium, ad Regenbaldum episcopum, lib. I.
    De Benedictionibus patriarcharum lib. I.
    Sermonum, innumerabilium fere, lib. I.


Horum unus, de Festiuitate omnium sanctorum, legitur in Breuiario Romano, et in Homiliario Alcuini excusus.

    De Sacramento Eucaristie lib. I.


Excusus est Colonie anno 1551.

    Epistolarum ad diuersos lib. I.
    [a 1Kb] De diuinis Officiis lib. XII.


Sepius Colonie excusi in-8o et in-12.

    Conuiuium Dei, ad Ludouicum imp., lib. I.


Excusus Basilee anno 1557.

    De Fide Christiana lib. Iu.


Exstant uienne mss. in libraria Laziana.

    De Institutione clericorum lib. III.


 Excusi sunt primum Phorce in Germania, per Thomam Anselmum, anno 1505; deinde Rome, cum aliis eius generis, anno 1590, in fol.

    Reuelationum lib. I.


Qui est uenetiis ms., apud Hieronymum Porrum.

Composuit quoque mirificum illud et artificiosissimum opus, duobus libris in Laudem sancte Crucis laboriosissimo carmine, in quo multa Christiane fidei mysteria, multos mysticos numeros, angelorum, uirtutum, donorum, beatitudinum, elementorum, temporum, plagarum, mensium, uentorum, librorum Moysis, huius nominis Adam, et aliarum nobilium rerum uim et dignitatem, sancte Cruci conuenire, et adaptari posse demonstrat, innectens uersum uersui, ut et figure suos habeant uersiculos, quibus imagines diuerse, ac uarie rerum figure representantur: nec tamen legitimus ordo principalis carminis a suo cursu uel tenore abrumpitur, aut intercipitur; ita littere ipse duplici plerumque ordine quadrant. Post quodlibet etiam carmen solutus  sequitur sermo, uersuum admirandam profunditatem dilucide explanans. Quo ego opere nichil loboriosius, nichil ingeniosius dixerim. Dedicauit autem illud sancto Petro apostolo, et per manus Sergii pape, ad quem illud miserat, eidem sancto Petro obtulit. Impressum est Phorce in Germania apud Thomam Anselmum, anno 1513, alii 1503, exstatque ms. in membranis in bibliotheca Casinensi, scamno 10, ad dextram. Alia autem multa scripsisse fertur, que nec uidi, nec ab auctoribus citantur. Cum essem in Flandria, doctissimus, et reuerendissimus Iacobus Pamelius canonicus tunc Brugensis, deinde sancti Audomari episcopus, uir de re litteraria optime meritus, et mihi amicissimus, omnia nostri Rabani opera corrigebat, que reperire poterat, ut ea postmodum suis commentariis illustrata, in lucem emitteret, quod pium eius propositum et institutum, utrum perfectum fuerit hactenus ignoro.

 Anno regiminis sui secundo, Christi Domini 848, in concilio Moguntie habito Godescalcum hereticum damnauit, et tandem de tota Ecclesia, de monastico ordine, de bonis litteris bene meritus, cum magna sanctitatis opinione, ad Dominum migrauit anno 856, episcopatus sui nono; et sepultus est primum in monasterio sancti Albani, ordinis sancti Benedicti prope Moguntiam, ex quo postmodum in Saxoniam translatus est, ut auctor est Trithemius, qui eamdem translationem lib. I retulit, et uitam eius libris tribus composuit. Affixum est autem ad eius tumulum sequens epitaphium, ab ipso, antequam moreretur, compositum.

Rabanus Maurus, in suam uitam Epicedion.

Lector honeste, meam si uis cognoscere uitam
   Tempore mortali, discere sic poteris.
Urbe quidem hac genitus sum, ac sacro fonte renatus,
   In Fulda post hec dogma sacrum didici.
 Quo monachus factus, seniorum iussa sequebar,
   Norma mihi uite Regula sancta fuit.
Sed licet incaute hanc, nec fixe semper haberem,
   Cella tamen mihimet mansio grata fuit.
Ast ubi iam plures transissent temporis anni,
   Conuenere uiri uertere facta loci.
Me abstraxere domo inualidum, regique tulere
   Poscentes fungi presulis officio.
In quo nec meritum uite, nec dogma repertum est,
   Nec pastoris opus iure beneplacitum.
Promptus erat animus, sed tardans debile corpus,
   Feci quod poteram, quodque Deus dederat.
Nunc rogo te ex tumulo, frater dilecte, iuuando
   Commendes Christo me ut precibus Domino,
Iudicis eterni me ut gratia saluet in euum,
   Non meritum aspiciens, sed pietatis opus.
Raban nempe mihi nomen, et lectio dulcis
   Diuine legis semper ubique fuit.
Cui Deus omnipotens tribuas celestia regna
   Et ueram requiem semper in arce poli.

Ricobaldus Ferrariensis, et Ptolomeus Lucensis,  quod hic Rabanus discipulus Bede fuisse scribatur, putauerunt, imo et in scriptis suis reliquerunt, eum fuisse Anglum, et insimul Meldensem episcopum: quos et alii nonnulli recentiores secuti sunt.

Ad primam opinionem respondet ipse Rabanus, cum ait in precedenti Epitaphio:

Urbe quidem hac genitus sum, ac sacro fonte renatus,
   In Fulda, etc.

Ad secundam occurrunt Demochares de Sacrif. tomo II, c. 19; et Belforestius in Cosmographia parte I, qui in denumeratione episcoporum Meldensium, ne unum quidem eius nominis Rabani recitant. Et ideo uidentur isti non parum hallucinati, correctioneque non modica indigere.

Hactenus Wion, qui et eiusdem operis libro tertio, qui continet Martyrologium monasticum, eum ponit his uerbis, quarto die Februarii adiungendum:

Moguntie sancti Rabani archiepiscopi, et Ecclesie doctoris, qui post uitam, in compositione librorum  et predicationibus exactam, sanctitate clarus migrauit ad Christum.


XLI. Cesar Baronius S. R. E. cardinalis, tom. X Annalium ecclesiasticorum, anno 843.

Postremo et inter Gregorii annumerandum est monumentum, quod fulgens illud temporibus istis Germanie sidus Rabanus Maurus Albini Flacci auditor tricenarius, scribere aggressus sancte Crucis mysteria atque preconia metrico stylo canenda, egregium opus dedicauit ipsi Gregorio quarto Romano Pontifici, etc. Deinde infra. Ceterum, etsi Gregorio quarto a Rabano fuerit liber inscriptus, ad Sergium tamen eius successorem missum constat per certos homines. Unde coniectura ducimur, ut existimemus his ultimis diebus Gregorii ab eo scriptum librum, sed Gregorio morte preuento, ad successorem eius missum fuisset uidelicet anno  seq. 844, qui est Sergii pape II annus primus.


XLII. Idem, anno 847.

Audi quid uertex huius temporis theologorum Rabanus una cum collegis episcopis primo loco, in ipso tanquam superliminari scribi decreuerit etc.


XLIII. Idem, anno 856.

Emicuit plane Rabanus ut fulgentissimum sidus, cuius que exstant scripta, tanquam lucis radii, excellentiam demonstrant auctoris, ut et iisdem illustrata Germania glorietur suum haud adeo imparem magnis habuisse doctorem. De quo idem qui supra Trithemius tradit, ipsum preter opuscula tam carmine, quam soluta oratione conscripta, Scripturam  sanctam a principio usque ad finem omnem feliciter explanasse, uirum plane omni litterarum genere egregie excultum, triumque linguarum, Hebraice, Grece, atque Latine peritum.


XLIu. Antonius Posseuinus, Apparatus sacri tomo secundo.

Rabanus, quem alii haud recte, Rabbanum scribunt, quem merito Baron. cardin. post alios fulgentissimum Ecclesie sidus appellat, non fuit, ut quidam putant, Anglus, neque uero Meldensis episcopus. Et nationis quidem sue, siue patrie graue testimonium exstat in ipsius Epitaphio, ubi hec uerba sunt:

Urbe quidem hac genitus sum, ac sacro fonte renatus
   In Fulda.
Demochares autem librorum de Sacrificio misse tom. II, cap. 19, atque Belleforestius in prima parte sue Cosmographie, in catalogo. Meldensium episcoporum, nullius Rabani meminere. Atqui de hoc alii  antea, Trithemius deinceps, nostra uero etate Sixtus Senensis scripserunt. Et hic quidem de illo sic ait: »Rabanus Magnentius Maurus, sextus archiepiscopus Moguntinus, natione Germanus, etc.;« ut supra.

Sane uero ipsemet Rabanus uitam suam uersibus elegis descripsit, que initio Commentarii in Ieremiam Basilee excusi legitur, quanquam et Trit. de translatione eiusdem sancti Rabani et monasterio sancti Albani ordinis diui Benedicti prope Moguntiam, in Saxoniam, lib. I de uita autem ipsius libros tres scripserit.

Sed quod Sixtus inquit eum floruisse anno 855, ita accipiendum est, ut sciatur eum obiisse an. 856, quidquid secus existimauerint, qui ad annum superiorem eius obitum retulerant. Constat hoc ex ueteri chronico edito a Pitheo; id quod et admittit Baron. cardin. Ceterum licet pauca illa opera, tanquam diuinarum Scripturarum exegematica Sixtus pro ratione  sui instituti enumerauerit, plura tamen alia Trithemius, et denique Arnoldus Wion indicarunt, quibus etiam nos addimus, superiore anno; hoc est 1603, repertum fuisse eiusdem Rabani Martyrologium ms. in celebris monasterii Sancti Galli inter Heluetios bibliotheca. Integer igitur esto  eius operum catalogus sequens. 

Exstat item Rabani opus de Laudibus sancte Crucis. Quod non solum Iacobus Wimphelingius, qui uir fuit catholicus, uerum etiam hostes ipsius crucis heretici coacti sunt laudibus extollere. Et quidem Wimphelingius in prefatione ad id opus, sic loquitur: »Rabanus Teutonicus mirificum, et artificiosissimum opus in Laudem sancte Crucis laboriosissimo carmine contexuit: in quo multa Christiane fidei mysteria, multos mysticos numeros angelorum, uirtutum, donorum, beatitudinum, elementorum, temporum, plagarum, mensium, uentorum, librorum Moysis,  huius nominis Adam, et aliarum nobilium rerum uim et dignitatem sancte Cruci conuenire, et adaptari posse demonstrat, innectens uersum uersui, ut et figure suos habeant uersiculos, quibus imagines diuerse representantur, nec tamen legitimus ordo principalis carminis a suo cursu uel tenore abrumpitur, aut intercipitur; ita littere ipse duplici plerumque ordini quadrant. Post quodlibet etiam carmen solutus sequitur sermo, uersuum admirandam profunditatem dilucide explanans.« Hec ille.

Quin et non defuit, qui de hoc opere loquens Arnoldus Wion, scripserit: In duobus libris ipsius operis, quod uere testatur fuisse laboriosissimum, multa exstare Christiane fidei mysteria, multos mysticos numeros, angelorum, uirtutum, donorum, beatitudinum, elementorum, temperum, plagarum, mensium, uentorum, librorum Moysis, huius nominis Adam, et aliarum nobilium rerum uim et dignitatem  sancte Cruci conuenire, et adaptari posse demonstrat, innectens uersum uersui, ut et figure sues habeant uersiculos, quibus imagines diuerse ac uarie rerum figure representantur, nec tamen legitimus ordo principalis carminis a suo cursu uel tenore abrumpitur, aut intercipitur: ita littere ipse duplici plerumque ordini quadrant. Post quodlibet etiam carmen, solutus sequitur sermo, uersuum admirandam profunditatem dilucide explanans. Quo ego opere nichil laboriosius, nichil ingeniosius dixerim. Dicauit autem illud sancto Petro apostolo, et per manus Sergii pape, ad quem illud miserat, eidem sancto Petro obtulit. Impressus est Phorce in Germania apud Thomam Anselmum, ann. 1513. Alii autem ann. 1503. Postremo recusus est anno 1605, exstatque ms. in membranis in bibliot. Cassinensi in pluteo 10, ad dexteram.

Sed neque defuit, qui subiunctum figure exemplum eo modo expressum attulit ex prima parte figure 13, que inscribitur de diebus conceptionis  Christi in utero uirginis, quatuor crucibus demonstratis, hoc est 236, et eius numeri significatione.

Scio autem Iacobum Pamelium, qui denique fuit sancti Audomari in Belgio episcopus, in id incubuisse, ut collecta a se Rabani, quotquot poterat, opera, a se commentariis, siue notis illustrata  proderet in lucem. Sed mihi incertum num prodierint: Porro Rabanus initio commentarii in Ieremiam carmine uitam ipse suam descripsit.


XLu Robertus Bellarminus S. R. E. cardinalis de Scriptoribus Ecclesiasticis.

Rabanus Maurus, natione Germanus, abbas Fuldensis fuit tempore Ludouici Pii imp. Episcopus Moguntinus creatus est tempore Lotharii eius filii. Obiit anno Domini 856, tempore Ludouici iunioris  imp. uir fuit eque doctus, ac pius. Scripsit multa et uersu et prosa. Edidit commentaria in uniuersam sacram Scripturam utriusque Testamenti. Edidit etiam libros tres de Institutione clericorum, qui exstant cum aliis multis eiusdem argumenti, impressi Colonie anno 1568. Sed preter cetera scripsit in flore etatis sue opus admirandum soluta et ligata oratione de Laudibus sancte Crucis ad Gregorium quartum papam anno Domini 843, quod mortuo Gregorio misit ad Sergium successorem. Exstat hoc opus editum studio Iacobi Wimphelingii anno 1501. Inter opera Rabani et commentarium in Threnos. quod ab aliquibus tribuitur sancto Hieronymo; sed uere Rabani est, non Hieronymi, ut diximus supra.





GEORGIUS COLuENERIUS LECTORI.

His pluria testimonia non adiicimus, cum hec abunde sufficiant, etsi alia non deessent ex Fulberto Carnotensi epist. 81; ex Gratiano, qui uariis locis  Rabanum citat in suo Decreto, que a sancto Antonino collecta protulimus. Item ex Petro Lombardo, Magistro sententiarum dicto, in IIII, dist. 22, § A. ex sancto Thoma in Summa Theologica; ex Christiano Masseo in Chronico mundi; ex Ioanne Auentino in Annalium Boiorum lib. Iu; Ioanne Garetio de Eucaristia centenario nono; Petro Cratepolio in catalogo Moguntinorum electorum; Conrado Gesnero in sua Bibliotheca; Isrele Spachio; Papyrio Massono lib. II. Annalium Francorum, Andree Thenet in Iconibus uirorum illustrium Gallico sermone editis, etc. Qui plura desiderat, legat ea que de Rabano scribunt duo eruditissimi et in antiquitatibus eruendis diligentissimi e Societate Iesu, uidelicet R. P. Nicolaus Serrarius et R. P. Christiphorus Browerus, ille lib. Iu Moguntinarum rerum in Rabano sexto archiepiscopo, iste in Annalium Fuldensium lib. II, cap. 13, lib. III, cap. 13 et 14, ubi totum inserit,  Radulfi presbyteri librum de uita Rabani, et iterum lib. Iu in quinto abbate Fuldensi.

Illud solum de patria Rabani uisum est apponere. Plerique Fulde natum et renatum arbitrantur, idque ex Epitaphio a se composito, quod supra recensuimus. uerum id quidam uitiose legunt hoc modo:

Urbe quidem genitus sum ac sacro fonte renatus
   In Fulda: post hec dogma sacrum didici.
Omissa uidelicet uoce . Ita legi in ms. quodam. Alii eam uocem addunt, sed non recte dispungunt, ad hunc modum:

Urbe quidem hac genitus sum, ac sacro fonte renatus
   In Fulda, post hec dogma sacrum didici.
Ita primum typis est excusum ante commentarium Rabani in Ieremiam prophetam, Basilee per Henricum Petrum anno 1534. Quod alii secuti sunt preter Baronium tom. X Annalium, anno 856, et Browerum  in libro, quo Rabani edidit Pemata de diuersis,  et doctis scholiis illustrauit. Quibus accedit Arnoldus Wion ubi dictum carmen repetens, comma posuit post dictionem renatus. Hi igitur sic dispungunt:

Urbe quidem hac genitus sum, ac sacro fonte renatus:
   In Fulda post hec dogma sacrum didici.
Quam esse ueram dispunctionem ex eo probatur, quia Epitaphium hoc composuit iam residens in urbe Moguntina, et archiepiscopus existens, atque ita se patria Moguntinum esse, non Fuldensem significat. Idipsum clare attestantur, que in libro ipsius ms. de Uniuerso ascripta leguntur his uerbis: »Rabanus Maurus Moguntie natus et renatus, et a puero in Fulda monachus, deinde cella inclusus, tandem in archiepiscopum assumitur, cuius idonea sunt opuscula in utriusque Testamenti pagina, et ante portam predicte ciuitatis meridianam apud sanctum Albanum sepulcri eius ostenditur memoria, in sanctorum archiepiscoporum Martini et Bonifacii  capella.« Sic ibi.





IN RABANI OPERA FABRICII NOTITIA BIBLIOGRAPHICA.


 Scripta Rabani Mauri ordine chronologico recensebimus, Heschenium et Mabillonium duces secuti, tomos autem editionis Coloniensis 1627 simul adiicientes: asterisco insuper illa notantes que in hac editione Coluenerii primum prodierunt.

1. De Laudibus sancte crucis, an. 815. I, p. 273. Prodierunt seorsim Phorce opera Iac. Wimphelingii,  per Thomam Anshelmum, 1501, fol.; Auguste uindel. 1605, et cum Tractatu Ioan. ualent. Merbitzii de uarietate faciei humane, Dresd. 1676, 4o.

2. De Institutione clericali, an. 819. uI, p. 1, Colonie 1532, in Bibl. PP. Parisina posteriore, tom. X, pag. 559; in Scriptoribus Melchioris Hittorpii de diuinis officiis, Colon. 1568, Rom. 1591. Carmen ad Heistulfum archiepiscopum, his libris adiunctum, edidit Baluzius Miscell. lib. Iu, p. 553.

3. Comment. in Mattheum, an. 822, secundum Mabillonium. u, p. 1. * »In quibus aduertendum, ait Coluenerius in libro uII, cap. 26, et lib. uIII, cap. 26 et 28, quedam deesse, uti ibidem in margine denotatur, que ob militum Halberstadensium insolentiam, Ursellis in archiepiscopatu Moguntino, ubi ille tomus u anno 1622 cudebatur, deperdita sunt.«

4. Homilie. u, p. 580.

Sequuntur que ab ipso iam abbate scripta sunt:

5. Comment. In Pentateuchum; implet tomum II integrum: ante impressus Colon. 1532, 8o. Editio  Colueneriana addit epitomen Commentariorum in Leuiticum, auctore Strabo Rabani discipulo, p. 296.

6. In Iosuam, an. 834. Epistole dedicatorie fragmentum dedit Henschenius, integram Mabillonius, p. 41. Ipse Commentarius nondum prodiit.

7. In Iudices et Ruth. III, p. 1, * 36. *

8. In libros Regum et Paralipomenon. III, p. 45, 145. *

9. In Iudith et Esther, III, p. 243, * 279. * Hos ineditos uocat Mabillonius, p. 38, descriptos uero manu Petri Franc. Chiffletii se habere dicit. Prefationem dat idem p. 42. Additur p. 263 * Iac. Pamelii Comm. in librum Iudith.

10. In Machabeos, ante an. 840. Iu, p. 380.

11. In Sapientiam et Ecclesiasticum. III, p. 362, * 344. Posterior Paris. 1544 prodierat ap. Simonem Colineum, fol.

Scripta post relictam curam abbatis.

12. In Epistolas Pauli Collectarium, an. 842. u,  p. 169. * quibus p. 161 * premittitur Iac. Pamelii Commentariolus in Epistolam ad Philemonem.

13. In Ezechielem. Iu, p. 169.*

Nunc reliqua sine ordine temporis obseruato adiicimus.

14. Excerptio de Arte grammatica Prisciani. I, p. 28. *

 15. De Uniuerso libri XXII, siue Etymologiarum Opus, ad Ludouicum regem, an. 844. I, p. 51. Sententiam eius singularem de damnatione catechumenorum ante baptismum defunctorum diiudicat Mabillonius, p. 44.

16. Comm. in Cantica que ad matutinas laudes per septimanam dicuntur. III, p. 295.

17. In Prouerbia. III, p. 323. *

18. In Ieremiam. Iu, p. 1. Basil. 1534, apud Henricum Petri.

19. De septem signis Natiuitatis Domini. u, p. 746.

20. Allegorie in uniuersam Scripturam. u, p. 749. *

21. De sacris Ordinibus, sacramentis diuinis et uestimentis sacerdotalibus. uI, p. 50. * In multis idem est cum libro I de Institutione clericorum, sed epistola premissa est diuersa, et alia quedam.

22. De Disciplina ecclesiastica libri III. uI, p. 60. * In duobus prioribus sunt aliquot capita que cum libris de Institutione clericorum conueniunt, uti in margine notatur.

 23. De uidendo Deo, puritate cordis et modo penitentie. uI, p. 85. *

24. De Questionibus canonum penitentialium. uI, p, 110. * Prodierunt primum in Auctario Canisiano Petri Steuartii p. 635, post in Thesauro nouo Canisiano, tom. II, part. II, pag. 293; item a Baluzio in editione Reginonis, p. 465, sed sub titulo Epistole ad Heribaldum Antissiodorensem episcopum, an. 853 scripte. Editum est opus an. 841. Epistola uero prefixa non potuit an. 854 scripta esse, quia se appellat episcopum. Sub finem cap. 33 respondet auctor Heribaldo ad questionem: Num Eucaristia abeat in secessum. Mabillonius, prefat. ad Seculum Iu Benedictinum, parte II, p. 32 seqq., illum Stercoranistis adnumerat, Basnagius autem defendit: quos uide, ut et nostrum libro uIII, p. 701, nam prolixitatem uitamus.

25. De uitiis et uirtutibus, de peccatorum satisfactione et remediis siue penitentiis, libri III. uI, p. 125.  Quos una cum n. 24 Halitgario potius adiudicant, sub cuius etiam nomine exstant apud Canisium et in Bibliotnecis Patrum. uide Mabillonii Elogium Rabani. Adde nostrum supra libro uIII, p. 186, et III, p. 242. Lazius Antuerp. 1560, 8o, post fragmenta quedam Caroli Magni edidit.

26. Penitentium liber unus, post an. 841 scriptus uI, p. 155, prodiit inter Canones penitentiales Antonii Augustini cum adnot. uenet. 1584, 4o.

27. Quota generatione licitum sit matrimonium. uI, p. 165.

28. De consanguineorum nuptiis et magorum prestigiis. uI, p. 166.

29. De anima et uirtutibus. uI, p. 173.

30. De ortu, uita et moribus Antichristi. uI, p. 177. Phorce apud Thomam Anselmum, 1505.

31. Martyrologium. uI, p. 179. Primo a Steuartio editum tom. uI; edit. noue tom. II, part. II, pag. 313. Prologus eius una cum uersibus ad Grimoldum abbatem editus est a Canisio tom. Iu, p. 326. Alius  prologus, Ratleico, abbati Seleginstadiensi, inscriptus, ex bibl. S. Galli erutus est a Mabillonio, Analect. p. 418.

32. Pemata de diuersis cum adnot. Christoph. Broweri, Mogunt. 1617, 4o. uI, pag. 202. Epitaphium Lotharii imp. et Irmentrudis Auguste edidit du Chesne tomo II Scriptorum Francicorum.

33. Comment. in Regulam S. Benedicti. uI, p. 246. * Qui Smaragdo abbati debetur, idque teste Sigeberto Gemblacensi de S. E. cap. 118, et codicibus membranaceis, ad quos Mabillonius prouocat.

34. Glosse Latino-Barbare, de partibus corporis humani, a Goldasto edite tom. II Rerum Alemannicarum. uI, p. 331.

35. De inuentione linguarum ab Hebrea usque ad Theotiscam, ab eodem Goldasto editus, uI, p. 333.

Hec opera Rabani Mauri, in tomos sex distributa, edita sunt cura Georgii Coluenerii, Duacensis academie cancellarii, Colon. 1627, fol., 3 uol.

 Ex illo uero tempore e mss. prodierunt sequentia.

1. De predestinatione aduersus Godeschalcum epistole tres, ad Notingum episc. ueronensem, et Heberhardum ducem, a Iac. Sirmondo edite Paris. 1647, 8o, et in Operibus coniunctim editis, tom. II, p. 985; in Ughelli Italia Sacra, tom. III, edit noue p. 592-608; in Auctoribus Gilberti Mauguini de Predestinatione et Gratia, tomo I, parte I.

2. Liber contra Iudeos, a Petr. Franc. Chiffletio editus Diuione 1656.  Agobardi esse statuit Mabillonius in Itinere Burgundico, pag. 10. Alii tamen Amuloni Lugdunensi tribuunt. Plura habet Mabillonius in Elogio Rabani. Alium genuinum Rabani contra Iudeos librum ediderunt Martene et Durand Thesauro nouiss., tom. I, p. 401, 594.

3. Opuscula duo, unum de Chorepiscopis, alterum de reuerentia filiorum erga parentes et subditorum erga reges, edita sunt a Baluzio ad calcem Operum Petri de Marca, tom. I, p. 285. Hic liber a Rudolfo Collectarium  appellatur. Prius opusculum habes etiam tom. u Conciliorum Harduini, p. 1417,

4. Epistola ad Reginbaldum chorepiscopum, An. 848, et Opusculum de Chorepiscoporum ordinationibus exstant tom. uIII Conciliorum, p. 1845 edit. Regie, et tom. u Harduini, p. 1411; in Capitularibus Baluzii, tomo II, p. 1378.

5. Pemata quedam, ab eodem, Miscell. tom. Iu, p. 553.

6. Liber de Computo digitorum, Ibidem sub initium tomi I. Codex ms. auctior et iconibus necessariis illustratus est Lugd. Batau. apud Federicum Pacium, edendus, ut Fabricius noster notauit, a Gabriel du Mont, Roterodami.

 7. In librum Iosue libros III ediderunt Martene et Durand Collectionis amplissime tom. IX, pag. 667, cum Rudolphus presbyter in uita Rabani, c. 9, quatuor, Trithemius uero in eadem uita III, 3 duos tantum memoret.

8. Epistola ad Egilonem de Eucaristia, apud Mabillonium Sec. Iu Benedictino, part. II, p. 591.

9. Opusculum de passione Domini, editum tom. Iu Thesauri nouissimi Peziani, parte II, p. 7.

10. Glossarium Latino-Theotiscum, non in tota Biblia, ut uolunt Lambecius et Nesselius, sed in multas uoces Biblicas et aliorum quoque auctorum. Specimen eius exstat apud Lambecium, de Bibl. uindobonensi II, p. 415; maius specimen dedit Ioan. Diecmannus, Ecclesiarum Bremensium ac uerdensium superintendens, quod etiam Commentario non contemnendo illustrauit, Breme 1721, 4o. Integrum uero edidit Ioan. Georgius Eccardus, Rerum Francicarum tom. II, p. 950-976.

11. Tractatus de Sacramento Eucaristie, libris LuII constans; editus est ex Cuthberti Tonstalli, Dunelmensis episcopi, Bibliotheca, Colon. apud Ioan. Quentelium 1551, docente Oleario, Bibl. Eccles. II, p. 112.

12. uersiculos ad Grimaldum edidit Mabillonius Analect. tom. Iu, p. 326, edit. noue pag. 419.

13. Epistola Synodalis prolixior, a Sirmondo edita est an. 1647. uide tomum II Operum, p. 1295, cum altera breuior ad Hincmarum Rhemensem ante in tomis Conciliorum edita fuerit.


Opera inedita.

1. Commentarius in Acta apostolorum, in Bibl. Collegii Balliolensis Oxon.

2. De uita S. Marie Magdalene liber, in Collegio Magdalenensi Oxon.

3. Expositio de Paschate et Agno paschali, in collegio S. Benedicti Cantabr.

4. Explanatio in Iesaiam, in bibl. monasterii  Heilsbrunnensis in Franconia, teste Hockero in Catalogo illius bibl., p. 14.

5. Liber ad Ludouicum imp. de Oblatione puerorum secundum Regulam S. Benedicti. Ms. in bibliotheca Mellicensi.

6. Epistola consolatoria ad eumdem. Hec duo memorat Rudolfus in uita Rabani.

7. Commentarii in Iosuam, Esdram et Nehemiam, Tobiam, Iob, Ecclesiasten, et reliquos libros Biblicos, qui supra nondum adfuerunt.

8. De rebus gestis a Lothario, Ludouico et Carolo imp., Ludouici pii filiis, carmine heroico.

9. De benedictionibus patriarcharum, Epistole ad diuersos, et alia a Coluenerio sub initium tomi I memorata, quorum tamen tituli bene cum editis sunt conferendi, ne pro inedito habeatur quod iam dudum est editum. * In Ephemeridibus Germanicis Gocceii an. 1751, mense Aprili, annuntiatur Rabani Commentarius in Danielem, quem ex ms. codice habere  iam editioni paratum a P. Ziegelbaur Sueco ord. S. Benedicti promulgant. Id quantocius ut exsequatur uir doctus, nisi forte sollicitationes nostras iam preuenerit, communi nomine rogo et obsecro. Nunc autem cum hec scribo, primum didici eumdem religiosum uirum e uiuis decessisse, quod ne cadat in detrimentum communis exspectationis opto.

Tractatus de sacramento Eucaristie. Colonie uulgatus, idem omnino est cum tractatu de corpore et sanguine Domini, qui legitimus fetus est S. Paschasii Radberti; quare nonnisi mendose ms. codex Anglicus, ex quo uulgatus est, Rabano Mauro illum inscribit. uide Historiam Litterar. Gall., tom. u, pag. 194, et tom uI, pag. 15 et 16, prefat.





CATALOGUS Operum Rabani Mauri in sex tomis editionis COLuENERII comprehensorum.



TOMO PRIMO CONTINENTUR:

    uita Rabani abbatis, edita a Rudolpho presbytero et monacho, eiusdem discipulo.
    uita eiusdem Rabani per Ioannem Trithemium tribus libris conscripta.
    Exceptio de Arte grammatica Prisciani.
    De Uniuerso libri XXII, ex impresso antiquo.
    De Laudibus sancte crucis, partim prosa, partim carmine, ex impresso Auguste uindelicorum, anno 1605.





TOMO SECUNDO:

    In Genesim libri Iu.
    In Exodum libri Iu.
    In Leuiticum libri uII.---Eorumdem Commentariorum in Leuiticum epitome, auctore Strabo eius discipulo.
    In Numeros libri Iu.
    In Deuteronomium libri Iu, omnes ex impresso Coloniensi.





TOMO TERTIO:


    In librum Iudicum libri II.
    In librum Ruth liber I.
    In quatuor libros Regum libri Iu.
    In duos libros Paralipomenon libri Iu.
    In librum Iudith liber I.---Cui subiungitur Commentarium Iacobi Pamelii in eumdem librum.
    In librum Esther.
    In cantica que ad matutinas laudes per septimanam dicuntur.
    In Prouerbia Salomonis libri III.
    In librum Sapientie libri III.
    In Ecclesiasticum libri X, ex impresso Parisiensi.





TOMO QUARTO:

    In Ieremiam prophetam, comprehensis eiusdem Lamentationibus, libri XXX, ex impresso.
    In Ezechielem prophetam libri XX.
    In duos libros Machabeorum.





TOMO QUINTO:


    Commentariorum in Mattheum libri uIII.---
    Rabani Mauri Commentariorum in quatuordecim Epistolas Pauli libri XXX.---Quibus premisimus Iacobi Pamelii Commentariolum in epistolam B. Pauli ad Philemonem.
    Rabani Mauri Homilie super Epistolas et Euangelia, a Natali Domini usque ad uigilias Pasche numero  61, quibus adduntur multe alie homilie de Sanctis et uariis uirtutibus.
    Homilie super Epistolas et Euangelia a uigilia Pasche usque quintam decimam Dominicam post  Pentecosten, tam de Tempore, quam de Sanctis, num. 91.
    Homilia de Euangelio, Liber Generationis Iesu Christi.
    De Septem signis Natiuitatis Domini.
    Allegorie in sacram Scripturam.





TOMO SEXTO:

    De clericorum Institutione et Ceremoniis Ecclesie libri tres, ad Heistulphum archiepiscopum, ex impresso Coloniensi.
    Ad Giotmarum de sacris Ordinibus, sacramentis diuinis, et uestimentis sacerdotalibus liber unus.--- Hic in multis idem est cum primo libro de Instit. clericorum eiusdem Rabani, sed epistola premissa est diuersa, et alia quedam.
    Ad Reginaldum de Disciplina ecclesiastica libri III, quorum primus est de sacris Ordinibus; secundus de Catechismo et sacramentis diuinis; tertius de agone Christiano, agens de uirtutibus et uitiis.---  In duobus prioribus sunt aliquot capita, que conueniunt cum libris de Institut. clericorum, uti in margine notatur.
    Ad Bonosum abbatem libri III: primus de uidendo Deo; secundus de puritate cordis; tertius de modo penitentie.
    Ad Heribaldum de Questionibus canonum penitentialium libri III: primus continet regulas de ministris Ecclesie, si deuiauerunt, cum adiunctis epistolis Hormisde pape, Isidori et aliorum; secundus, de penitentie satisfactione; tertius de penitentiis laicorum.
    De uitiis et uirtutibus, de peccatorum satisfactione et remediis, siue de penitentiis libri III.
    Ad Otgarium archiepiscopum Penitentium liber unus, qui ueluti precedentium iustum quoddam compendium est.
    Quota generatione licitum sit matrimonium, Epist. ad Humbertum episcopum, ex impresso Coloniensi.
     De consanguineorum nuptiis, et de magorum prestigiis ad Bonosum liber unus, ex impresso Coloniensi.
    De Anima, et uirtutibus, ad Lotharium regem opusculum, ex impresso Coloniensi.
    De Ortu, uita et Moribus Antichristi tractatus, ex impresso Coloniensi.
    Rabani Mauri Martyrologium, ex tomo uI Antique Lect. Henr. Canisii.
    Pemata de diuersis, per Christophorum Browerum, cum eiusdem scholiis edita Mogunt.
    Commentaria in Regulam S. Benedicti.
    Glosse Latino-Barbarice de partibus humani corporis, ex tom. II. Rerum Alemannicarum, Francofurti edito anno 1606.
     Item de inuentione linguarum ab Hebrea usque ad Theodiscum, ex eodem.





B. RABANI MAURI ABBATIS PRIMUM FULDENSIS, POSTEA ARCHIEPISCOPI MOGUNTINI Opera omnia ORDINE CHRONOLOGICO DIGESTA.



PARS PRIMA.---Scripta ab ipso iam abbate edita.







DE LAUDIBUS SANCTAE CRUCIS LIBRI DUO Eruditione, uersu, prosaque mirifici. Quo figuris siue imaginibus uiginti octo multa fidei Christiane mysteria, multi mystici numeri: angelorum, uirtutum, septem donorum Spiritus sancti, octo beatitudinum, quatuor elementorum, quatuor temporum anni, quatuor euangelistarum et Agni, mensium, uentorum, quinque librorum Moysis, nominis Adam, Alleluia et Amen, aliarumque rerum uis et dignitas in formam crucis redacta, subtiliter et ingeniose explicantur.





uARIORUM ENCOMIA DE HOC OPERE.


Iacobus WIMPFELINGIUS Sletstatinus uniuersis bonarum litterarum amatoribus S. P.


Rabanus Teutonicus mirificum et artificiosissimum opus in laudem sancte crucis laboriosissimo carmine contexuit, in quo multa Christiane fidei mysteria, multos mysticos numeros, angelorum, uirtutum, donorum, beatitudinum, elementorum, temporum, plagarum, mensium, uentorum, librorum Moysis, huius nominis Adam, et aliarum nobilium rerum uim et dignitatem sancte cruci conuenire et adaptari posse demonstrat, innectens uersum uersui, ut et figure suos habeant uersiculos, quibus imagines diuerse representantur, nec tamen legitimus ordo principalis carminis a suo cursu uel tenore abrumpitur, aut intercipitur: ita littere ipse duplici plerumque ordini quadrant; post quodlibet etiam carmen solutus sequitur sermo, uersuum admirandam profunditatem dilucide explanans. O preclarum et omni ueneratione dignum opus, quo non immerito Germania   illustris redditur et gloriosa! Fac igitur peculiarem hunc librum tibi, candide lector, obsecro, quisquis uere Christianus es, ut nouitatem uideas, ut ingenium laudes, ut egregiam uenam mireris, ut ad amorem crucis et Crucifixi accendaris, ut deuotus esse incipias ei qui pro te passus est, ut teipsum oblectes in hac dulci arbore, in qua mundi salus pependit; in qua est omnis spes nostra, refugium nostrum, medicina nostra per quam saluati et liberati sumus, fructum anime tue immortalem ex dono Dei indubie consequere. uale, carissime in Christo lector. Ex eremitorio diui Guilhermi, in suburbano Argentinensi, quinto Idus Sextilis, anni salutis nostre 1501


Ioannis REUCHLINI Phorcensis, LL. doctoris, ad Thomam ANSHELMI impressorem, in laudem Rabani DE SANCTA CRUCE, .


Tetemet, o Thoma, reputa Phorcenque beatam,
   Quod per uos Rabani de Cruce fulget opus,
 Semina scribendi redeunt dispersa per orbem,
   Ars quam uenturis occuluere patres.
Accedat propius mens nescia turpe uidere:
   Hic latet in pulchro pulchrior ethra polo.
Non crux Andromede Cepheidis, aut Ganiana
   uerris, in hoc dabitur conspicienda libro:
Sed cui fixus erat hominumque Deumque creator,
   Mundus et innocuus crimina nostra luens.
Crux hec plus Rabani quam Constantinia splendet
   Quondam sidereis uisio picta notis.
Aerea serpentis potuit sanare figura
   Fixa cruci, nostra tu mage tutus eris.
Formosas spargit series maculosa lituras
   Partibus in uariis, ut notet ordo crucem.
Quo Rabanus Coum facile deuicit Apellen,
   Nil tibi Parrhasius, nil tibi Zeusis erit.
Siue leges librum, polydedala cuncta uidebis;
   Siue audire libet, cantilat harmonia.
Quare agite ambo duo, titulos crescatis in altos
   Hoc solo Rabani splendidiore libro,
 Anshelmi Thoma, qui chartas imprimis arte;
   Tuque simul Phorce, fons et origo mei.
Urbs honor artificum, fabricatrix ingeniorum,
   O decus, O Rabani uiue secunda parens.


Ad magni ingenii uirum bonarumque rerum indagatorem solertissimum, fratrem Nicolaum KEINBOS, ordinis Sancti Ioannis Hierosolymitani, plebanum Durlacenum, in mirificum opus Rabani Mauri, Fuldensis abbatis, DE LAUDIBUS CRUCIS, , siue Commendatio.


Quod mihi nuper opus Rabani, Nicole, sacrata
   De Cruce misisti, deque decore crucis,
Non potui non multimodo mirarier ausu,
   Ducere uel dignum laudibus immodicis.
Et decuit: quis enim Christiue crucisue minister
   Non etiam studeat laudibus ipse crucis?
Sed quis digna tamen se dicere posse putabit
   Carmine mirifice saluificeque cruci?
 Deficit in cunctis sensus, lingua ingenii uis,
   Mortali attentat qui canere ore crucem.
Ille tamen Rabanus doctus Pater, optimus auctor,
   Ausus idem, uario carminis auspicio,
Mysteriumque crucis laudesque decusque peregit,
   Et docuit cunctis rebus inesse crucem.
A superis duxit, primoque parente, per omnes
   Ille creaturas atque elementa crucem.
O quantum aggressus diuus Pater ille laborem!
   Quantum onus immensum sumpsit amore crucis!
Peruigil insomnes noctes  egit,
   Ut laudes posset continuare crucis.
Quo magis indignor, homines quoque temporis [huius
   Exsecror, admiror, dedoleoque leues;
Non modo socordes, qui desidiaque fluentes,
   Non digne insudant peruigilantque cruci:
Quin etiam uiolant, temerant, modo commacu[lantque,
   Contemnunt, horrent dilacerantque crucem:
 Insuper et pedibus calcant uenerabile signum,
   Et cruce signatos turpiter interimunt.
Quos sua pena manet tandem, crucis interea nos
   Cum Rabano laudes concinere usque iuuat.
Et Domino grates referamus, habemus, agamus:
   Qui cruce nos propria liberat atque beat.
Te quoque, chare Pater, meritum Nicole sequetur
   Condignum a superis Christicolisque piis,
Qui cruce signatam uestem geris: hinc crucis arma
   Diligis, obseruas, amplificare studes.
Das quoque materiam quo prodeat hoc opus olim
   In lucem, et uitam te duce suscipiat.
Iure igitur KEINBOS dictus, quia crimine ab omni
   Immunis uiuis, nec tibi praua placent.
Unde etiam laudes queris crucis atque tropeum,
   Instituisque bonis artibus ingenium.
Proinde uale, nos umbra crucis defendat, et alis
   Suscipiat famulos protegat atque suis.
Et que perpetuo crux est ueneranda decore,
    Hec quoque perpetuo nos tueatur. Amen.


Ad Christianos DODOCI galli Tetrastichon.


Discite ab infernis sacra crux quos sola redemit,
   Qua dignum amplecti sit pietate crucem.
Cum nusquam affectus, labor, ingenium, et me[morandi
   uis, ut sunt isto tam bene sparsa libro.


In laudem carminum Rabani, Theodoricus GRESEMUNDUS, legum doctor.


Rabanus calamo, tabulis indulsit Apelles:
   Spirabat quidquid pinxit uterque manu.
Huius edax rasit tabulas quascunque uetustas,
   Illius eterno tempore uiuet opus.
Carminibus uitam picte debetis idee.
   Linea si pereat, carmina non pereunt.


Aliud carmen eiusdem ad idem.


 Admirabiliter tornatos inspice uersus.
   Rabani, leto si quis es ingenio.
Quomodocunque legas, oritur cum carmine sensus,
   Nam seruit multis littera queque modis.
Quodque magis mirum est, numeris habitatur [imago
   Queque suis: uati hec non labor ullus erant,
Nam licet haud facili constent hec carmina lege,
   Illa tamen facili cuncta decore fluunt.


Elegiacum Ioannis Gallinarii Heidelbergensis ad amatores Christi, ut legant Rabanum DE LAUDE SANCTAE CRUCIS.


Si quis auet peana crucis percurrere Christi,
   Huc gressum celeri dirigat usque gradu.
Maxima Tentonice Rabanus gloria gentis
   Nobile mirifico carmine lusit opus.
Non similem Germana tulit, non Itala tellus,
   Et neque Tartessus, nec Rhodanus, nec Arar,
 Non Helene flammas, non infelicis Elisse
   Perstrepit hic uulnus, Tantalidumue thoros.
Non sonat indomiti feruentia prelia Martis,
   Nec probat Aeeis carmina facta modis:
Sacra triumphantis cecinit sed stigmata Christi,
   Arma, quibus Stygium uicit et ipse ducem,
Que sontes Erebi manes, tenebreque nefande,
   Tartareus Pluto Persephoneque tremunt.


Ad Musas, ut Rabanum corona ex omnibus aromatum generibus ornent cingantque, elegiacum eiusdem Ioannis GALLINARII Heidelbergensis.


Cingite uirginea Rabano tempora lauro,
   Castalides, uati, palladiaque coma.
Non hedere uirides desint, non myrtea silua,
   Lilia conueniant purpureeque rose.
Cinnama, serpillum, buxus, narcissus, amomum,
   Thus, uiole, nardus, balsama, myrrha, thymus,
Huc terebinthe adeas, iuglandes, rosque marine,
   Huc cum Syluano tu, Cyparisse, ueni.
 Nectite Pancheis quidquid generatur in hortis,
   Quidquid habent Cilices, Idaliumue nemus,
Quidquid Erythrea querit niger Indus in alga,
   Pactolus quidquid uel Tagus ipse uehit.
Huc etiam croceos apportet Tmolus odores,
   Huc et apum Hybleos mellifera ora fauos.
Huc crystalla ferant gelido de uertice Thauri
   Gryphes Hyperborei, Caucaseeque fere.
Huc electra ferant niuei de littore cygni
   Eridani lacrymas et Phetontiadum.
uos et Hamadryades Nappee germina campi
   Carpite, odoriferi graminis omne genus.
Floribus intextis pretiosas nectite gemmas,
   Tempora Rabano cingite, Pierides.


Hexastichon eiusdem.


Indole Dedalea Rabanus flamina duxit
   Et Labyrintheo fila regenda modo.
Sis quamuis Theseus Ariadnes numine fretus,
    Dedalus ingenio, uersibus ipse Maro,
Arte tamen nulla potes hunc equare petam,
   Tanto igitur uati gloria maior erit.


Pro laude carminis operosi et insolentioris Georgii SYMLERI Wimpinensis, in opificem.


Quanta Moguntine Rabani nomina terre,
   Nomina, perpetuam nunc habitura fidem!
Corniger auriferis Rhenus ubi labitur undis,
   Et uada Teutonico littore Belga secat:
Dux hic noster honos 
   Germanis rutilum nobilibusque decus,
Edidit indicio quid nostra, quid Itala tellus
   Possit, ad insolitam dum citat ille chelyn.
Aurea iam sileant Tarpei saxa tonantis,
   Et Ptolomee machina dicta phari:
Dehinc Crete sileat et inextricabilis error,
   Que potuisse ferunt Dedaleasque manus.
Hic tibi sint resono miracula iuncta theatro,
    Famaque de thermis concelebrata uetus.
Si cupies Smyrne suspensam dicere molem,
   Cum sessore graui Bellerophontis equum,
Siue Ephesi, seu uis Rhodie meminisse columne,
   Est opus hoc cunctis rarius ingeniis.
uim dedit in numeros illi formosus Apollo:
   Nam cecinit multis uix imitanda uiris.
Andini liceat mirabere plectra cothurni:
   Ignorare potes maius et Iliade.
Accedant Thebe, ciuilia busta Philippi,
   Annibal, et culte laus uenusina lyre.
Nil erit, ad nostram quecunque tulisse Mineruam,
   Concedunt illis singula imaginibus.


Eiusdem tetrastichon.


Debetur nostro laus hec primaria uati,
   Utile Christicolis quod patefecit opus:
Et pinxit roseo cunctis ueneranda cruore
   Signa crucis, summi militiamque Dei.

[Figure: [Intercessio Albini Pro Mauro] 59Kb]

 Sedis apostolice preses moderator, et orbis
   Immortale iubar, portus et aura tuis,
Dexter ames terras, et que tibi munera prebet
   Auctor inauditi carminis, ipse colas.
 Materiam sumpsit qua non est dignior ulla,
   Que sit uel prosa, uel celebranda modis.
Carmen Apellee dic uiuat imagine forme,
   Donec erit terris aurea Roma caput.


INTERCESSIO ALBINI PRO MAURO.

 Sancte Dei presul, meritis in secula uiuens,
   Causam quam ferimus suscipe mente pia.
Nempe ego cum fueram custos humilisque minister
   Istius Ecclesie, dogmata sacra legens,
Hunc puerum docui diuini famine uerbi
   Ethice monitis et sophie studiis.
Ipse quidem Francus genere est, atque incola siluas
   Bochonie, huc missus discere uerba Dei:
Abbas namque suus, Fuldensis rector ouilis,
   Illum huc direxit ad tua tecta pater,
Quo mecum legeret metri scholasticus artem,
   Scripturam et sacram rite pararet ouans.
Ast ubi sex lustra impleuit, iam scribere tentans,
   Ad Christi laudem hunc edidit arte librum:
Quo typicos numeros, tropicas et rite figuras
   Indidit, ut dona panderet alma Dei.
Passio quid Christi mundo conferret honoris,
   Qualiter antiquum uinceret et chelydrum:
Quod sic uenturum sancti cecinere prophete,
    Ac libri legis grammate rite dabant.
 Et quia se meminit nutritum in domate claro
   Istius ecce loci hinc tibi dona feret:
Que licet indigna et sint uilia, tu tamen ipsa
   Patronus mitis accipe, queso, pie,
Altithrono et redde pignus quod prestitit ipse
   Instanter poscens artifici ueniam.
Qui quantum potuit, non quantum debitor ipse
   Exstitit, ut grates redderet ore Deo:
Crimine pro miseri largas tu funde potenti,
   Alme, preces Domino, sicque iuuato tuum,
Qui multa infanda semet egisse fatetur,
   Aetas lasciua quanta patrare solet.
Sed spes firma manet, bonitas et magna Tonantis
   Ipsum quod saluet omnipotens medicus:
Sanguine qui proprio laxauit debita mundo,
   Abluit et fonte crimina multa sacro.
Tantum tu precibus ipsum meritisque sacratis
   Commenda Christo, sicque beatus erit,
Presentem et uitam peragat sospesque future
    Seruetur patrie, protege, sancte, tuos.

[Figure: [Commendatio Pape] 63Kb]

 Pontificem summum, saluator Christe, tuere,
Et saluum nobis pastorem in secula serua:
 Presul ut eximius sit rite Gregorius alme,
Ecclesie custos, doctorque fidelis in aula.


COMMENDATIO PAPAE.

Sedis apostolice princeps, lux aurea Rome,
   Et decus et doctor plebis, et almus amor.
Tu caput Ecclesie es, primus patriarcha per orbem,
   Preclarus meritis et pietate potens.
Sal terre, mundi lux, atque urbs inclyta Christi,
   Perpetue prebens lucis iter populo.
uestra ualet celum reserare et claudere lingua
   In terra positus clauiger ethereus.
Tu renouator ades patrie, spes, rector honorque.
   Dulcis amor cunctis, dignus amore Dei.
Tempora sunt huius uite nunc plena periclis:
   Bella mouent gentes, hostis ubique furit;
Unde opus est ualde tua quod protectio fortis
   Succurrat miseris, quos inimicus odit.
Eripe, sancte, piis monitis precibusque sacratis
   Commissum tibimet, pastor, ab hoste gregem.
Ut tua laus maneat, merces et gloria semper,
   Cum Christo in celis regna beata tenens,
Principi apostolico Petro coniunctus in euum,
   In terris uicem cuius et ipse geris.


Offert munus pontifici.


Presul amate Deo, te, papa Gregorius, oro,
   Intra oues proprias me ut miserum numeres.
Sisque tui famuli protector uerus, et ipsum
   Aeterno Domino restituas precibus,
Qui se totum offert, parua hec et dona ministrat,
   Commendans tibimet seque suaque simul.
Per te ut alma crucis laus nunc acceptior exstet
   Principi apostolico munera missa Petro:
Que Christi ad laudem conscripta est tempore prisco
   Ludere dum libuit carmine uersifico.
Credo quidem memet per te conquirere posse
   uitam quam nequeo per propria merita.
Te Deus eternus, mundi mitissimus auctor,
   Tempore longeuo protegat atque regat,
Ut ualeas, uigeas sanus, et prospera captes
   Hic et in eternum regna superna metas.
Te uigilem seruet qui non dormitat in euum,
   Nominis atque tui restituat meritum.
Ut uigilet cautus pastor, Gregorius adsis
   Sancte tuis ouibus: papa beate, uale.



[Figure: [De Imagine Cesaris] 52Kb]
DE IMAGINE CAESARIS.
 

Rex regum Dominus, mundum ditione gubernans,
Imperii ac sceptrum regnans qui iure perenni
Immortale tenes, cum crimina multa parentum
Laxasti in cruce, iustitie cum frena locaras:
Omnibus ergo tuis seruis, super astra beatam
Sperare hinc uitam Hiesu cito, Christe, dedisti:
 Doni que est modo, Christe, Deus Patrisque tuique:
Nunc nomen id rite tuum iam cuncta stupebant
Secula, dudum en uertice quod gestatur amica
Summi Christocole, duce signat rite gerendum hoc,
Per iustamque thronum auido quod tollere legem
Atque decet, totum Augustus nutu excolat orbem.
 Nam hoc fenus tanto girando cardine prodit,
Orbs sciat ut galeam consultu Cesaris oret,
Augusto pure feret almam hinc laude coronam.
Nam optima dextram uirtus diuina paret arte,
Stips, Hiesu, tua detque triumphum, poscimus omnes
Iam almum iusto iustitie quod regnet ubique,
Hec silice induat atque ligatu giret amico,
Dum affert lorica placitum sic ipsa paratum,
Optemus nos semper amicum, quem pie Christus
Re tutatur, quam nullus iaculo premit, ast fur
Fas, uel in illo proterat hostis crimine diro
Defensor artis sed firmum monstrat amandum
Ius ornatu laneat Cesaris obtinet haustum.
Omen fitque omne, ac tutum imperium manet orbe.
En regna Graium omne per euum munera donant,
 Et Persa dat, sicque eius sobolis latus ambit.
Gens plebs leta propago succinam pie donat
Musam iuuat edens maneat, scit scutum et amare
Spem exsul sceptra tenendo, dum fidei dat ubique
Rem haustu donec secla sua depellit ab arte,
 Que formose iura tenebunt tela nefas sint,
Et sedare qui et terre solidanda proteruiam,
Quam est solidus permane tegit Augustus ouile,
Transformat orbis Christi cum clara tributa,
Iure colendi dum memor eque trophea parans dat,
Que hoc sint nomen ubique means deuotum ab ore
Nempe tonat, urgetque probe pectus diu amari,
Sit tremor estque bone diuino munere fame,
Proficit inde orbe madidum fretum illicitaque
Sic abicit portum, cruce dat Iesum sequiturque
Hunc tibi enim indo datum, o semper castusque piusque
Cesar, large modo uisu tu castra inimici ast
Terres spemque timor altus inimica fugans dat,
Tu pius et gratus nimium pronum rogat hec gens
Ad ueniam ire animus nobis ad iussa parentis:
 Conscripsi dudum nam Christi laude libellum
uersibus et prosa, tibi quem nunc, induperator,
Offero, sancte, libens, cuius precedit imago
Stans armata fide uictorem monstrat ubique.



DECLARATIO FIGURAE.


O Christe saluator, rex regum et Dominus dominorum, qui mundum propria ditione gubernas, et sceptrum incorruptibile tenendo iure perenni super omnia regnas: tu crimina multa parentum nostrorum in cruce delesti: quando humano generi iustitie frena constituisti, atque tuis fidelibus in celis beatam  uitam sperare, uelociterque adipisci posse dedisti. Ergo tui muneris est largissimi patrisque tui scilicet potentissimi, quod nomen illud tuum ineffabile omnibusque seculis dudum terribile, nunc piissimi principis uertice gestatur honesta religione, que ab omnibus ueneratur celeberrima. Hinc quoque ostenditur quod eius auctoritate atque defensione, augustum imperium firmiter tenetur, et cuique auaro religionique Christiane contrario, per iustum iudicium potestas aufertur, ut religiosi principis nutu totus orbis regatur. Nam largitio amplissima munerum illius hoc ubique prodit, ad laudem uenerandi imperatoris terrarum populos prouocans, quatenus communi consilio eius defensionem omnes pariter querant. Quod quidem nos tui famuli, Christe, mitis  saluator, supplices petimus, quatenus per uexillum sancte crucis, tua sacratissima uirtus ipsius dexteram diuina imbuat arte, atque triumphum ubique conferat iustitie. Hec quoque illum thorace fidei adamante duriore induit, que scilicet et ornatum decentissimum et munimentum confert fortissimum. Unde necesse est ut nos pariter cum omni populo Christiano eius amicitie gratiam optemus: quem Dominus Christus ita protegens custodit ut nullus insidians eum aliquo modo nocere possit, uel famam eius iustissimam aliquo crimine maculare; sed defensor omnipotens, adiutor boni studii eius et bone uoluntatis, constantiam et uere innocentie formam in eo nobis semper imitabilem proponit, uultque ut nobilissimi Cesaris omnem felicem habeat  actum, hincque eius imperium terra scilicet et pelago tutum maneat. Nam gentes, Grecorum dona pretiosissima illi deferunt, similiter et regna Persarum, nec non et cetere gentes ipsius simul eiusque prolis latus tuendo frequentant, maxime gens Germanie et populus Francorum  in eius laudibus concinnit, uitam illi et prosperitatem continuam exoptans. Exsul quoque quicunque priscis temporibus a sede propria aberrauit, eius triumphos amando mox reditum uelocem sperat, quia sceptra tenendo fidei uerbum spargit ubique, donec populum suum a uetusto scelerum usu purget, qui iuuante Christo firmiter fidei catholice iura tenebit: ne frustra uerbi iacula proferat, sed sint arma potentia Deo in omne opus bonum, et Christi fide roborata carnis proteruiam doment. O quam solidus fide et stabilis in Christiana religione manet, qui oues sibi commendatas diligenter omni hora custodit, et pensum Dominici seruitii cultumque diuinum strenue ab omnibus sibi obtemperantibus expetit, dum superni regis uexillum  cunctis uenerandum esse ostendit, et ad predicandum Christi Euangelium ubique doctores suos dirigit, qui duricordes sermonibus suis molliant, et ad percipiendum bonum odorem uirtutum diuina gratia opitulante producant, ut luxus seculi spernant, et in Christo spem collocantes ipsius passionibus communicare appetant. Ecce tibi, o imperator clementissime atque sanctissime, presens offero munus omni deuotione subiectus, qui terribilis exstas aduersariis, inimicorum terga persequens, et placidus es deuotis, clementer conuersis ueniam tribuens. Omnis gens, omnis natio tuam uoluntatem facere expetit; nosque tui miseri famuli clementiam tuam pronis obsequiis adire optamus, eiusque uotis obtemperare in omnibus desideramus. Nam libellum, quem in honorem sancte  crucis dudum prosa metroque composui, nunc tue serenitati offero supplex, deprecans, ut qui scuto fidei, lorica iustitie et galea salutis decenter es ornatus, nos sub tua defensione Christo militantes munire digneris, atque ad portum salutis eterne in augmentum premiorum tuorum Domini adiuuante perducere.

Continet autem presens imago serenissimi imperatoris Ludouici quindecim uersus metro dactylico tetrametro conscriptos hoc modo:

Hiesu Christe, tuum uertice signum
Augusto galeam conferat almam,
Inuictam et faciat optima dextram.
uirtus, Iesu, tua detque triumphum,
Iusto iustitie induat, atque
Lorica semper placitum amicum.
Quam nullus iaculo proterat hostis,
Sed firmum maneat Cesaris omne
Ac tuum imperium omne per euum.
 Sicque eius sobolis leta propago
 Succedens maneat sceptra tenendo,
Donec secla sua iura tenebunt,
Et terre solidus permanet orbis,
Christe, dum memoret nomen ubique,
Et uerbum Domini predicet ultro.

In circulo autem qui caput cingit duo uersus adonici metri continentur isti:

Tu, Hludouicum,
Christe, corona.

Crux uero quam dextera gestat, hos tenet uersus metri Asclepiadii:

In cruce, Christe, tua uictoria uera salusque
Omnia rite regis.

Scutum uero quod sinistra tenet, elegiaco metro conscriptum est hoc modo:

Nam scutum fidei depellit tela nefanda,
   Protegit Augustum clara tropea parans
Deuotum pectus diuino munere fretum
    Illesum semper castra inimica fugat.



INCIPIT PROLOGUS.


Hortatur nos lex diuina ad deferendum Domino dona, nec excipit aliquem, sed ab omnibus spontaneam expetit oblationem, cum Moysi Dominus precepit ita dicens: Loquere filiis Isrel, ut tollant mihi primitias, ab omni homine qui offert ultroneus accipietis eas. Ubi nullus excusationi locus datur, quando uoluntas prompta queritur et non necessitas imponitur, sed uniuscuiusque proprio arbitrio relinquitur. Unde ipse hec legens, animum deuotum impendens, offerebam has primitias, in laudem sancte crucis expensas, que columna est celestis edificii, in qua uidelicet  constructa est domus Christi, ipsi arbitrio interno qui me conspicit non superba intentione, sed humili deuotione quidquid sua gratia possum, in eius laudem uolens conferre; qui non secundum faciem, sed secundum cor iudicans, non estimat quantitatem muneris, sed quantitatem deuotionis. Nec enim arbitror me posse aliquid sancte cruci decoris conferre, que claritate sua cuncta clarificat; sed claritatem eius et maiestatem perpetuam, laudibus quibuscunque possum, conseruis meis predico, ut sepius eam legentes ac sedulo conspicientes, nostram in ea redemptionem assidue cogitemus, Redemptorique nostro incessanter gratias agamus. Qui cum nullius egeret, sempiternumque regnum una cum Patre et Spiritu sancto haberet: Semetipsum exinaniuit formam serui accipiens, factus obediens Patri usque ad mortem, mortem autem crucis. Semel quoque pro peccatis nostris mortuus est iustus pro iniustis, ut nos offerret Deo, faceretque nos regnum et sacerdotes Deo Patri. Quapropter  rogo, ut quicunque textum huius operis perspexerit, non statim propter artificis uilitatem spernendo abiiciat, sed, si uelit et possit, legat, et oculo sane fidei intuendo atque per auctoritatem diuinarum Scripturarum diiudicando, quod in eo catholice et recte repererit disputatum, ei hoc tribuat a quo est omne bonum; si quid autem minus recte atque inconsiderate inuenerit prolatum, magis mee imperitie quam malitie deputet, qui catholice fidei quantum possum rectitudinem semper desidero et inhianter disco, eiusque iura quantum superna gratia concedit seruare contendo. Atque ideo cui errasse uideor humiliter suggero, ut uel uiua uoce si presens sim, uel per scripta si absens, errorem meum mihi intimare non tardet. Sin autem propter longinquitatem terrarum, seu propter aliam aliquam impossibilitatem neutrum horum facere possit, siue etiam me a presenti uita constiterit excessisse, precor ut pro reatu meo clementissimum iudicem de  precetur, quatenus ipse, quem humane infirmitatis nichil latet, erroris mei uincula dissoluat, et sue remissionis gratia peccatorum mihi ueniam donet. Hocque idem me quandiu uixero in hoc corpore acturum exopto, id est, pro meis et pro aliorum erratibus quotidie preces fundere, ut ipse pius sua gratia et errantes corrigat, et erratorum indulgentiam tribuat. De cetero autem moneo lectorem, ut huius conscriptionis ordinem teneat, et figuras in eo factas seruare non negligat, ne operis pretium pereat,  et utilitas lectionis minuatur. Quod ut facilius possit, uniuscuiusque figure rationem in sequenti sibi pagina prosaico stylo intimare curabam, subternectens expositionem eius simul, et uersus qui in ea conscripti sunt. Si quem autem mouet, cum uniuscuiusque pagine, uersus eiusdem numeri describere decreuerim, cur aliquas notas siue punctos eis interseruerim, agnoscat me hoc non tam necessitate quam uoluntate fecisse, ut lucidior sensus et locutio in eis fieret. Nec hoc quidem uulgo ne frequenter feci, nec sine auctoritate maiorum. Nam non recordor alicubi me fecisse in ipsis uersibus punctos, nisi ubi que pronomen uel que coniunctio fuit, uel us finalis syllaba dictionis, quod idem et Porphyrius fecit, secundum cuius exemplar litteras spargere didici, et pro m littera alicubi uirgulam, super antecedentem sibi uocalem notaui. Feci quoque et synalepham, aliquando in scriptu in opportunis locis synalepharum, quod et Titus Lucretius non raro fecisse inuenitur. u quoque inter q et aliquam uocalem positam aliquando  intercepi; similiter et h non littera sed nota aspirationis esse conuincitur. Si autem metricis omnibus, qui solummodo metri genus et pedum regulam seruant potestas non minima datur per metaplasmos et schemata atque tropos, et cetera que petis abundantissima a grammaticis concessa sunt, cur non mihi? qui non solum genera certa metrorum et pedes legitimos, sed etiam seriem et numerum litterarum et figurarum modum diligentius seruare curaui. Ante omnia quoque obsecro unumquemque qui hoc opus legerit, ne inuidie stimulis contra me excitetur, ut laborem meum dissipare contendat, ne dum hoc quod ego ad laudem Dei parare sategi, ille delere studeat, et sibi magis nocere studeat quam mihi; et dum sancte crucis gloriam per meam humilitatem audire non sustinet, crucifixi regis offensam incurrens redemptionis gratiam que in cruce est non consequatur.



PRAEFATIO.
 [Figure: [Prefatio] 25Kb]

 Musa cita studio gaudens nunc dicere numen
   Nostra cupit, pariter carmine et alloquiis:
Dona patris summi, que largus reddidit orbi,
   Regis altithroni sancta trophea simul.
Que crux est sacra crucifixi numine plena,
   Omnibus apta bonis, stirps ueneranda satis.
Hanc ego pauper, egenus inops, en ore, loquella
   Temptaui hic famulus sons dare et hoc oriar,
Nec me facta piant quod dignum munere tanto
   Ne fore ad hoc credam, sic quoque mente probum;
Sed mihi larga Dei bonitas spes maxima uoti
   Est, que me promptum laus dabat exhilarans.
Pauperis et uidue non spreuit rara minuta
   Sed tulit, ipsa probans arbiter omnitenens,
Atque orbe dominans qui sancit solus et unus,
    Cuncta uenusta bona hanc laude beauit amor.
Mandatum uetere nempe est et lege quibusque
   Munera ut apta darent templa ad honesta Dei.
 Pars dedit argentum, pars auri munera clara;
   Pars tribuit gemmas: pars quoque tincta dedit
Ligna; oleum quidam, pigmentaque cara dedere:
   Multaque magna domus monstrat ubique micans.
Ast alii setas tulerant, pilosque caprarum:
   Nec fuerant spreti hi dona ferendo Deo hec.
Quapropter rogito nummatum diues ut istic,
   uilia cum portem, hinc spernere nollit onus:
Ipse licet gazas immensas conferat amplis
   Agminibus fultus, templa oneranda Dei hinc.
His ego non motus conturbor nam impie uultu;
   Sed gratulans speculor crescere dona sibi.
Ille quoque exosa ut habeat mea munera nolo;
   Sed magis esse sciat qualiacunque Dei hec,
Exprobrat ipse Deo qui despicit acer egenum:
    Cuius egenus hic est, cuius et omnis homo est
En quantum tribuo tribuit mihi iehsu amator,
   Sint sua facta pie hic cunctaque hic rapiat.


Finis Prefationis, Sequitur liber primus.



LIBER PRIMUS.



FIGURA I. De imagine Christi in modum crucis brachia sua expandentis, et de nominibus eius ad diuinam seu ad humanam naturam pertinentibus.
 [Figure: [Figura I] 43Kb]

 Ast soboles Domini et Dominus dominantium ubique, [hic
Expansis manibus morem formantis habendum en
 Perdocet, hunc unum grex iustificat, colit atque,
Et sic more fatigantis cruce nam sua membra hac
Rite probant plebes, iuris spondetque parentem
 Nam hunc scriptura. Et oro altorum culmine Hie[sum,
Et probo: quod rex, ast Iudea inuenta malorum est
Que occidit regem, is uiuax tamen atque potenter
Tela rupit uah martia, Esaie dogmata complens.
Orimum nos simus alacres, tubitet male quisque [hinc
Eternum Dominum tacet, o auctor sanctus hic orbe [est
Tradi summi cuncta decent, quia sanguine demptam
Dextera deripuit predam proba, sancta, profundo,
In cruce sic positus dederat Deus arce coronam.
Principium hic Deus, Emmanuel, ac finis, origo est.
Lux, et imago Patris, os, splendor, gloria, Christus
Homousion Patri, sol, uerbum, ex lumine lumen [cum
 Aequa manus Domini, seu uirtus, duxque propheta [est,
Quem unigenam iuste, quem primigenam ore fate[mur:
Nazareus cum offensio fit, ac scandalum iniquis,
Angelus, atque lapis, scansuro hinc ianua mundo.
Induta en ueritas ueste, quid dogmate Christus
Indicet exponam: legem parua hec quoque uestis
Significat, namque hic tegitur in grammate raro
 Summipotens auctor, qui continet omnia rector.
Ad quem mundus pertinet, astra, ac pontus, et [ether.
Nostramque natura arta atque sociata creanti est.
Nam auctorem hec illum 
Obtegit humano aut claudit uisu, ecce potentem.
Ipse tamen ostensus ubique suo est opere orbi huic
Angelus, huic sponsus, iste est deuotio plebi et
Atque docens sapientia, pacificus quoque custos,
Fons, brachium et panis, diuinaque petra, magister.
Stella, oriens, qui et cura potens, intenta medela.
Clauis et hic Dauid, leta uia, et agnus honestus.
Serpens sanctificans, illustris fit mediator:
uermis homo isque, retraxit ab hoste  rapina.
Mons aquila, paraclytus, sic leo, pastor, et hedus.
 Fundamentum, ouis, ac reddens pie uota sacerdos.
Melchi pontificis sadech uinum quoque panem, et
Qui uitulus, aries, carne de qua est sacra uinctus
uictima, patreque cum bene sit satus absque caduco:
Qui damna sensit et lignea, qui omnibus ante est.
Qui astra est syderea editus omnia luciferum ante.
uirgine hic est natus matre, tunc tempore in arto
Atque hominem ut seruaret, ad aram hic crucis iuit,
Qui est sator eternus, Christus benedictus in euum.



DECLARATIO FIGURAE.


 Ecce imago Saluatoris membrorum suorum positione  consecrat nobis saluberrimam, dulcissimam et amantissimam sancte crucis formam, ut in eius nomine credentes et eius mandatis obedientes, per eius passionem spem uite eterne habeamus; ut quotiescunque crucem aspiciamus, ipsius recordemur, qui pro nobis in ea passus est, ut eriperet nos de potestate tenebrarum, deglutiens quidem mortem, ut uite eterne heredes efficeremur, profectus in celum subditis sibi angelis et potestatibus et uirtutibus; utque recogitemus, quod non corruptibili argento uel auro redempti sumus de uana nostra conuersatione paterne traditionis, sed pretioso sanguine quasi agni incontaminati et immaculati Christi, ut simus sancti immaculati in conspectu eius, in caritate, ut per hoc efficiamur diuine nature consortes,  fugientes eius qui in mundo est concupiscentie corruptionem. Sunt quippe et in ipsa pagina nomina eiusdem Redemptoris nostri uersibus comprehensa, quedam ex diuinitatis eius substantia, quedam uero ex dispensatione suscepte humanitatis assumpta: ut ostenderetur, quod idem mediator Dei et hominum, et Patri est in deitate consubstantialis atque cequalis, et matri in humanitate suscepta connaturalis atque consimilis, quia omnem naturam nostram ipse perfecte suscepit absque peccato. Qualitas autem eorum facile per rationem subternexam potest cognosci utrum ad diuinam uel ad humanam eius pertineant naturam. Christus namque Grece a chrismate est appellatus, hoc est, unctus. Sacerdotes ergo et reges apud Iudeos sacra unctione in ueteri Testamento  ungebantur, et ideo Christus unctio appellatur,  qui rex et sacerdos est: quia non oleo materiali, sed oleo letitie, hoc est, Spiritu sancto unctus est pre omnibus participibus suis. Christus uero Hebraice Messias dicitur. Hiesus Hebreum, Grece sother, Latine salutaris uel saluator interpretatur, pro eo quod cunctis gentibus salutifer uenit. Emmanuel ex Hebreo in Latinum, significat, nobiscum Deus, scilicet quod per uirginem natus Deus hominibus in carne mortali apparuit. Deus dicitur propter unitam cum Patre substantiam. Dominus propter seruientem creaturam, Deus autem et homo quia uerbum et caro. Unigenitus autem uocatur per diuinitatis excellentiam, quia sine fratribus. Primogenitus, per susceptionem hominis, in qua per adoptionem gratie habere fratres dignatus est, quibus esset  primogenitus. Homousion Patri ab unitate substantie appellatur, substantia enim uel essentia Grece usia dicitur. Omoynum, utrumque enim coniunctum sonat una substantia. Principium, eo quod ab ipso sunt omnia, et quia ante eum nichil est. Finis, quia dignatus est in fine seculorum humiliter in carne nasci et mori; uel quia quidquid agimus ad illum referimus, et cum ad eum peruenerimus, ultra quod queramus non habemus. Os Dei est, quia uerbum est eius. Nam sicut pro uerbis, que per linguam fiunt sepe dicimus illa uel illa lingua, ita pro uerbo Dei ponitur os, quia mos est ut ore uerba formentur. uerbum autem ideo dicitur, quia per eum omnia Pater condidit siue iussit. ueritas, quia non fallit, sed tribuit quod promittit. uita, quia omnia uiuificat. Imago dicitur  propter parem similitudinem Patris. Figura, quia suscipiens formam serui, per operum uirtutumque similitudinem, Patris in se imaginem atque immensam magnitudinem designauit. Manus Dei est, quod omnia per ipsum facta sunt. Hinc et dextera, propter effectum operis totius creature que per ipsum formata est. Brachium, quod ab ipso omnia continentur. uirtus, quod omnem Patris potestatem in semetipso habeat, et omnia potest. Sapientia, quod ipse reuelet mysteria scientie et arcana sapientie. Splendor, propter quod manifestat. Lumen, quia illuminat. Lux, quia ad uirtutem contemplandam cordis oculos reserat. Sol, quia illustrator. Oriens, quia luminis fons, et quod oriri nos faciat ad uitam eternam. Fons, quia rerum origo est, uel quia satiat  sitientes. Ipse quoque A et , quia initium et finis. Paracletus, id est, aduocatus, quia pro nobis intercedit apud Patrem, et ad culpas nostras remouendas curam gerit. Sponsus, quia de celo descendens adhesit Ecclesie, ut essent duo in carne una. Angelus dicitur, propter annuntiationem paterne ac sue uoluntatis, unde et apud prophetam magni consilii angelus legitur, dum sit Deus et Dominus angelorum. Missus dicitur, quia uerbum caro factum est. Homo dicitur, quia incarnatus est. Mediator, quia de morte ad uitam nos perduxit. Propheta, quod futura reuelauit. Sacerdos, quod pro nobis hostiam se obtulit. Pastor, quia custos est. Magister, quod ostensor. Nazarenus uero a loco. Nazareus, a merito, id est, sanctus siue mundus, quia peccatum non fecit.  Siquidem et aliis inferioribus rebus nominum species ad se trahit Christus, ut facilius intelligatur. Dicitur autem panis, quia caro. uitis, quia ex sanguine ipsius redempti sumus. Flos, quia electus. uia, quia per ipsum ad Deum imus. Ostium, quia per ipsum ad Deum ingredimur. Mons, quia fortis. Petra, quia firmitas est credentium. Lapis angularis, quia duos parietes e diuerso, id est, de circumcisione et preputio in unam fabricam Ecclesie iungit; uel quod pacem angelis et hominibus facit. Lapis offensionis, quod ueniens humilis offenderunt in eum increduli, et factus est petra scandali. Fundamentum autem ideo uocatur, quia fides in eo fundata est, uel quia supra eum catholica Ecclesia constructa est. Agnus dicitur, propter innocentiam. Ouis, propter mansuetudinem.  Aries, propter principatum. Hedus, propter similitudinem carnis peccati. uitulus, pro eo quod  pro nobis est immolatus. Leo, pro regno et fortitudine. Serpens, pro morte et sapientia. uermis idem, quia resurrexit. Aquila, propter quod post resurrectionem ad astra remeauit. Nec mirum si uilibus significationibus figuretur, qui cum sit Patri ceternus ante secula Filius, nature nostre uilitatem non spernens, natus est in tempore hominis filius. uerbum enim caro factum est, et habitauit in nobis.

Sunt ergo uersus quinque, qui in linea humani corporis speciem forinsecus circumdantes conscripti sunt, quorum primus incipit a medio digito dextre manus, et sic in indicem transit, postea in pollicem se erigens et per brachium dextrum ascendens, in uertice capitis finitur. Qui talis est:

Dextra Dei summi cuncta creauit Hiesus.
 Secundus a capite descendens similiter in medio digito sinistre manus finitur iste:

Christus laxabit e sanguine debita mundo.
Tertius a quarto digito dextre manus, qui medius uocatur, incipiens, et per auricularem dextrum brachium subtus ducens, in latere dextro usque ad uentrem medium descendens, rursusque a dextro genu in radicem pedis desinit. Ita:

In cruce sic positus desoluens uincla tyranni.
Quartus in radice pedis dextri exterius incipiens, inter media crura ascendens ad radicem usque pedis sinistri exterius peruenit. Ita:

Aeternus Dominus deduxit ad astra beatos.
 Quintus item a radice pedis sinistri exterius usque ad genua ascendens, et a uentre medio per latus et brachium sinistrum usque ad medium digitum pertingit. Ita:

Atque salutiferam dederat Deus arce coronam.
In ueste quidem femora circumdante, sunt uersus hi duo elegiaci:

ueste quidem parua hic tegitur qui continet astra,
   Atque solum palmo claudit ubique suo.
In cesarie uero capitis eius scriptum est: Iste est rex iustitie. In uultu quoque et mento, papillis et umbilico continetur istud: Ordo iustus Deo. In corona autem caput cingente, istud: Rex regum et Dominus dominorum. In cruce namque que iuxta caput eius posita est sunt tres littere, hoc est, A, M, et  , quod significat initium et medium et finem ab ipso omnia comprehendi.



FIGURA II. De crucis figura que intra tetragonum est scripta, et omnia se comprehendere manifestat.
 [Figure: [Figura II] 29Kb]

 O crux que excellis toto et dominaris Olympo,
Celestes plebes et claras accipis illic
Regna regenda poli, crucifixi nudus et ardor
Undique te almificat, rubeas cum sanguinis usu
Christi, quapropter ex rege uocabere tu dux.
Dumque humana tibi exquiris diuinaque tactu
Unius altithroni deuoto, in laudis honore
Christicolas socias, ac sacro famine uiuax
Multiplices laudes en das a culmine celi.
In terris cantus quos offert orbis, et exul
Sanctificat mundus, uentus, te pontus, et hic sol
Exaltat iubilans cum montibus, arida cantum
Rura canunt, stellis motu tu carmina donas.
Ortus et occasus, aquilo, sic auster et aura:
Letitiam regni teneas quod lumine lumen,
 Alta poli pandas, consignes numen et istic
Tanta Dei dona dispensans, qui omnia fecit.
O crux que Christi es caro benedicta triumpho,
 Quanta tibi dederat tantorum factor amore,
uiuificantis enim dono Deus ipse parauit,
Et bene te extulerat, dire nec dicere puppup
Rancidus is ualeat deceptor, dux et iniqui,
Exemptam risit predam qui lucis ab ethra:
Detrusamque diu uoluit punire necando hic.
En pia crux Domini, decantans quis pie musa
Magnificare ualet tantam te, et dicere fatu?
Pulchra nites cultu, te uisu gloria cingit.
Taxus dira fugit, calamus se et pinus honori
Inclinant humiles; et cedros myrrha melyro
Olfactum pauitant, nardus et myrrha, cypressus,
Mastix, tus, gutta, ammomum, balsama, bidella.
uicte maiestate super sua uota ferunt te.
Nomine tu asperior, maior uirtute, piis hoc
 Donas, cum mercede meent Christi ante tribunal:
O crux que dederas rupto plebem ire ab Auerno.



DECLARATIO FIGURAE.


 Ast hec figura crucem Christi in quatuor cornibus cuncta complecti predicat, siue que in celis, siue que in terra, siue que subtus terram sunt, omnia uidelicet uisibilia atque inuisibilia, uiuentia et non uiuentia, quia quatuor crucis cornua siue quatuor loca intimant, in quibus rationales uersantur creature, id est, celestium, terrestrium et infernorum et supercelestium, de quibus et Paulus apostolus loquitur, ut in nomine Iesu omne genu flectatur celestium, terrestrium et infernorum. De tribus Pauli testimonium est, uideamus et quartum: Laudate Dominum, celi celorum, et aque que super celos sunt laudent nomen Domini. Rursumque dicuntur celestia et alia supercelestia. Siue quatuor species totius creature, id est, esse, uiuere, sentire, et intelligere, in quibus omnibus creatura subsistit. Nam alia tantum sunt, sed nec uiuunt, nec sentiunt, neque discernunt, ut sunt lapides. Alia sunt et uiuunt, sed nec sentiunt neque discernunt, ut sunt  arbusta et omnia germina terre. Alia uero sunt, uiuunt et sentiunt, sed non discernunt, ut sunt bruta animalia, quibus uis est sentiendi, sed non subest ratio intelligendi. Alia autem sunt, uiuunt, sentiunt et discernunt, ut sunt angeli et homines, qui essentia subsistunt, uita uiuunt, sensu sentiunt, intellectu discernunt. Sunt et ipsius anime quatuor affectiones, quibus animantia uel ad bona utuntur uel ad mala. Has et antiqui subtiliter inuenerunt, et eorum inuenta probantes posteri susceperunt, id est, timere, ac dolere, cupere ac letari. Hec ergo si sancte crucis presidio ordinantur atque muniuntur, in religiosis hominibus salutifera esse probantur, licet eas uitia esse, stultitia quorumdam sapientum huius mundi existimarit. Quod si ita esset, et eas nisi peccatores omnino non possunt habere aut perditi, recte non affectus aliqui possent dici, sed morbi. Aut cum tales animorum motus inueniantur in sanctis apostolis et prophetis, quis ita desipiat,  ut eos affectus uitia credat? ex quibus Deo placuerunt illi, qui uitiis plus quam ceteri homines restiterunt. Itaque Paulus apostolus de timore sic loquitur. Timeo autem ne sicut serpens seduxit Euam astutia sua, sic et uestri sensus corrumpantur a caritate que est in Christo. Idem de cupiditate fiducialiter dicit: Cupio dissolui et esse cum Christo. Sed et de tristitia, quam alii dolorem appellant, idem doctor gentium ait: Quia tristitia est mihi magna et continuus dolor cordi meo, pro fratribus meis qui sunt cognati mei secundum carnem. Nam et ad Romanos scribens ait: Gaudeo in uobis, sed uolo uos sapientes esse in bono et simplices in malo. Dauid quoque propheta de timore ita ait: Timor Domini sanctus permanet in seculum seculi. Item: Timete, inquit, Dominum, omnes sancti eius. De tristitia uero ita ait: Contristatus sum in exercitatione mea. Item de concupiscere idem dicit: Concupiuit anima mea  desiderare iustificationes tuas in omni tempore, et concupiui salutare tuum, Domine. De letitia quidem idem Psalmista exhortans sanctos Dei dicit: Letamini in Domino et exsultate, iusti; gaudete, iusti, in Domino. Hunc ergo timorem uel dolorem, hanc cupiditatem siue hoc gaudium qui  reprehendere uoluerit, ipsum reprehendit apostolum et prophetam, qui per tales affectiones non solum Deo placuerit; sed etiam quosdam alios ad idipsum exhortati sunt, et qui extorres horum fuere, inter criminosos quod essent sine affectu culpauerunt. Non ergo has affectiones habendo, sed eis male utendo delinquimus, quia humanorum affectuum proprietas hominis indicat creatorem; qualitas uero bonam et malam significat uoluntatem; ac si motus qui in omnibus affectiones sunt, he eedem ipse in bene utentibus uirtutes, et in male utentibus passiones siue perturbationes, ac, ut quidam uolunt, egritudines fiunt: illeque eis bene utitur, qui non suam, sed Dei querit facere uoluntatem, ut iam non sibi uiuat, sed ei qui per sanguinis sui effus onem in cruce illum redemit; qui cum Apostolo dicere potest: Ego enim per legem legi mortuus sum, ut Deo uiuam: Christo confixus sum cruci. uiuo autem iam non ego, uiuit uero in me Christus. Quod autem nunc uiuo in  carne, in fide uiuo Filii Dei, qui dilexit me et tradidit semetipsum pro me. Omnia ergo hec sancte cruci conueniunt, quia in ea omnium Creator passus est Christus. Nam passio Christi celum sustentat, mundum regit, tartarum perfodit. In ea confirmantur angeli, redimuntur populi, conteruntur inimici, stabiliuntur subsistentia, animantur uiuentia, conseruantur sentientia, illustrantur intelligentia. Inde timor ductus a pena, fideles liberat; tristitia salubris, penitentes a peccatis mundat; concupiscentia boni uirtutum fructus germinat; gaudium uite spe confidentes letificat. Omnium quippe auctor hanc sanctam sibi preuidebat machinam; hanc construi uoluit, ut in ipsa restauraret et coadunaret omnia per Iesum Christum Dominum nostrum.

Sunt quoque uersus duo in ipsa cruce conscripti, quorum prior est:

 O Crux que summi es noto dedicata tropheo:
a summo in ima descendens. Alter uero:

O Crux que Christi es caro benedicta triumpho.
a dextra in sinistram crucis tendens. Sunt et in tetragono circa crucem quatuor uersus, quorum primus, qui supra crucem, est hic:

O Crux que excellis toto et dominaris Olympo.
Qui uero infra, est hic:

O Crux que dederas rupto plebem ire ab Auerno.
Qui autem in dextra, hoc est, in anachrosticide positus est, hic est:

O Crux dux misero latoque redemptio mundo.
Et qui in sinistra, hoc est, in telesticide hic:

O Crux uexillum sancta et pia cautio seclo.
 Notandum autem quod O litteram, que circuli habet similitudinem, idcirco in quatuor angulis tetragoni et in quatuor cornibus crucis, nec non et in media cruce posuimus, ut ostenderetur omnia sanctam Cru cem sua potentia concatenare, et in ueneratione Christi copulare que sursum et que deorsum sunt.



FIGURA III. De nouem ordinibus angelorum, et de nominibus eorum in crucis figura dispositis.
 [Figure: [Figura III] 27Kb]

 Salue sancta salus, Christi, o tu passio leta,
Crux ueneranda Dei doctrix, sapientia, lumen,
Laus ueri, cara uirtus, philosophia clara, his
Quos dant arua soli, uel culmen condit Olympi,
Sidereosque choros, et candida sceptra diei.
Namque salus hominum es, rerum renouatio pulchra;
Te beat orbs totus, ala inclyta nempe polorum.
Omne genu per te celestum et flectitur ambit
Terrestrum atque infer iuxta sua uincula norum.
Sceptra duces regna curuantis nomine iehsu:
At Michel princeps habitantum dux et in alto
Te memorat uirtute Dei simul ethera cuncta
Et regere et tegere, stes numinis alma quod ara:
Quo clypeo exultat, framea qua fortis inibit
Horrida bella draconis ouans cum millibus almis.
 Atque tuas laudes queret sibi premia uictor.
Nam iure hanc statuit suspensam actusque, modusque,
Sorsque crucem talem hanc aram, uera quibusque
 uirtutum ut testans promat uita ipsa senatum.
Scripta bona iuste consurgunt in cruce uita.
Christus se ad Petram fidei nimium auctaque senos
Duceret inclinans humilis, tum uenit ab arce,
Et docuit uerbis, factis documenta reliquit,
Ac cruce sacra pia compleuit cuncta creator.
Hoc Gabriel alacer dans clarum famen ad aurem
uirginis orabas archangelus, et paranymphus
Iesum saluantem iam tangens laude triumphum.
O Raphel medicina Dei, num te dedit hec crux
Reddere posse iubar, cuius tunc rite figuram
Monstrabas ceco, que lumina reddidit orbi.
Credimus ergo crucis antiqua in laudibus esse:
Cum noua consonuit psallentum cantio laudem
Angeli in officium et ueniebant iure ministri.
 Hinc rogo, celorum agmen, benedicite Christo,
Qui Cruce saluauit mundum, dans regna beatis,
Et uestrum numerum compleuit in arce polorum.



DECLARATIO FIGURAE.


 Merito quippe sanctorum angelorum ordines et celestis militie exercitus, nomine et numero sancte cruci concordant, ut eterni Regis uictoriam collaudent, et magnitudinem letitie sue honesto officio predicent: cum non solum in hora natiuitatis Christi laudasse, et post in deserto illi ministrasse sacer Euangelii textus commemoret, uerum etiam in tempore passionis et resurrectionis eius, debito ei officio ipsos affuisse manifeste narret; maximeque illos credi oportet huius rei esse deuotos, quia quanto dignius in eius militia militant, tanto deuotius eius triumphum laudant. Nouem ergo sunt ordines angelorum, ut sancta Scriptura nobis commendat: hoc est, Angeli, Archangeli, uirtutes, Principatus, Potestates, Dominationes, Throni, Cherubim, et Seraphim.  Sed ad hec exponenda beati Gregorii pape uerba ponamus: Esse namque angelos et archangelos, pene omnes sacri eloquii pagine testantur. Cherubim quoque et seraphim sepe, ut notum est, libri prophetarum loquuntur. Quatuor quoque ordinum nomina Paulus apostolus ad Ephesios enumerat dicens: Supra omnem Principatum et Potestatem et uirtutem et Dominationem. Qui rursus ad Colossenses scribens ait: Siue Throni, siue Dominationes, siue Principatus, siue Potestates. Dominationes uero, principatus ac potestates iam ad Ephesios loquens descripserat, sed ea quoque Colossensibus dicturus premisit thronos, de quibus nec dum quidquam Ephesiis fuerat locutus. Dum ergo illis quatuor, que ad Ephesios dixit, id est, principatibus et  potestatibus, uirtutibus atque dominationibus, coniunguntur throni, quinque sunt ordines, qui specialiter exprimuntur; quibus dum angeli et archangeli, cherubim atque seraphim adiuncta sunt, procul dubio nouem esse angelorum ordines inueniuntur. Unde et ipsi angelo, qui primus conditus est, per prophetam dicitur: Tu signaculum similitudinis, plenus sapientia et perfectus decore, in deliciis paradisi Dei fuisti. Quo notandum, quod primus angelus non ad similitudinem Dei factus, sed signaculum similitudinis dicitur, ut quo subtilior est natura, eo in illo imago similius insinuetur expressa. Quo in loco mox subditur: Omnis lapis pretiosus operimentum tuum, sardius, topazius, et iaspis, chrysolitus, onix, et berillus, saphirus,  carbunculus, et smaragdus. Ecce nouem dixit nomina lapidum, quia profecto nouem sunt ordines angelorum. Quibus nimirum ordinibus ille primus angelus, ideo ornatus et coopertus exstitit, quia dum cunctis agminibus angelorum prelatus est, ex eorum comparatione clarior fuit.

Sed hec dispositio in cruce nouem ordinum angelorum quod nobis sacramenti innuat, prosequamur. Tenet ergo hec species sancte crucis in inferiori sua parte, duos ordines, id est, angelos  et archangelos; in brachio dextro duos, hoc est, uirtutes et potestates; in brachio sinistro item duos, id est, principatus et dominationes; in medio unum, id est, thronos; in superiori parte item duos, hoc est, cherubim et seraphim. Que etiam nomina ad Domini nostri Iesu Christi gloriam predicandam satis conueniunt, eiusque magnificentiam et potentiam narrandam decenter competunt. Quem enim angeli et archangeli in infima parte crucis positi denuntiant, nisi eum qui de celo in terram descendit, magni uidelicet consilii angelum, ad annuntiandum mansuetis missum, ut fortior fortem alligaret, eiusque uasa diriperet? Et quem alium uirtutes, potestates, principatus et dominationes predicant in brachiis crucis positi? nisi  eum de quo scriptum est: Dextera Domini fecit uirtutem. Et item: Data est mihi omnis potestas in celo et in terra. Itemque: Et factus est principatus super humerum eius, et uocabitur nomen eius, admirabilis, consiliarius, Deus fortis, pater futuri seculi, princeps pacis. Et item: Et dominabitur a mari usque ad mare, et a flumine usque ad terminos or bis terre. Throni ergo in medio crucis positi, quem alium in se sedere notant? nisi illum cui dictum est Apostolo teste: Thronus tuus, Deus, in seculum seculi, uirga recta est uirga regni tui. Et Psalmista: Sedes, inquit, super thronos, qui iudicas equitatem. Et quem cherubim seraphimque significant in arce crucis positi? nisi eum de quo dicit Apostolus: In quo sunt omnes thesauri sapientie et scientie  absconditi. Et item: Deus noster ignis consumens est. Cherubim quippe plenitudo scientie, et seraphim ardentes uel incendentes interpretantur. Sed hec non ita predicamus de ordinibus angelorum, quasi unigenito illos cequemus; sed per subiecte creature officia et nomina dispensationis, illius sacramenta ueneramur. Est enim ipse Deus et Dominus angelorum, ante omnia uidelicet secula ex Deo Patre genitus, hoc est, de substantia Patris, qui in nouissima etatum seculi ex uirgine matre natus, naturam in se suscepit humanam, ad debellandum scilicet mundi principem missus, ut exspoliaret principatus et potestates, palam triumphans eos in semetipso; quem Pater suscitauit a mortuis, et constituens ad dexteram suam in celestibus, supra omnem  principatum et potestatem et uirtutem et dominationem, et omne nomen quod nominatur non solum in hoc seculo, sed etiam in futuro. Omnia subiecit sub pedibus eius, et ipsum dedit caput supra omnia Ecclesie, que est corpus ipsius. Nouem ergo littere maiores, que in hac pagina speciem crucis faciunt, hoc sonant, CRuX SALuS; habentque singule singulos ordines angelorum: quod facile cuilibet patebit qui litteras nouit, et nomina nouem ordinum non ignerat.



FIGURA Iu. De Cherubin et Seraphin in crucem scriptis et significatione eorum.
 [Figure: [Figura Iu] 44Kb]

 O cherubin seraphin de celo nomen iehsu iam
Exaltate, ignis nam hinc uester famine lucet.
Cum diuina crucis uera crucis laus, hec uia, uita.
Fructus lucis Christus uerus, qui et socia est laus:
uicit tristia tunc rex, nuncque exultat ubique,
Qui est seraphim carus: ora fiant celebrando hic
O celestia monstra multa hac laude supernum:
Unum est pennarum aram ausu, nam conclamatam
Sacratum atque decus are firmant, quoque uoto
Edunt, que sit uirtus, ac bona que tribuit rex
Consultu hac Christus re cum combussit iniqua.
En passus cunctosque fugauit calce potentes;
Et districta rupit excussi claustra chelydri,
Et ueteres actus tersit, dedit ipsa benignus
Quis steterat Adam sons regna Sabaoth in arce:
 Que ora probant, uirtus, et numen, huic ibi ferre
Auxilia in tenebris, in carcere, iussa beatum
In cruce factorem, confixum in stipite regem:
En thronus hic regis, hec conciliatio mundi,
 uexillum, framea, sors belli, insigne decorum
Proterit hoc hostes, arma confringit iniqua;
Subleuat atque suos, uirtutis premia donat.
Nam hinc exul ignis scito, que tela laterent
Stant cherubin, hec que are assistunt, arce que
Hic hec labbara dant signo rite, et satis ora
Sancta ara sapiunt, una quoque sacra ope fiunt.
Uncta triumphum que conatus fercula condunt,
Letaque distensis ducunt hec facta beando.
En alis sensim tradunt alma, altaque pandunt
Pennis osque suum seraphin, ut iam prope tempus
Quo carnalis eat luxus dicant, uitiaque hinc:
Tensa ac brachia saluantis hic officio dant.
Hisque trahi atque uehi celso que iudicio ipse hinc
Tum dispensans in tutum leget ipsa probando
 Que iam nota ante auctu, et cara probauit ubique:
De cruce non titubant iustorum nuntia uatum.
De cruce non fallunt istorum signa animantum.



DECLARATIO FIGURAE.


 In hac itaque pagina crux Domini, simul cum figuris seraphim et cherubim circa se positis, depicta conscriptaque cernitur. Que ideo in hoc opus hic introducuntur, ut ostendatur, quanta prouisione ac dispensatione, diuina clementia humano generi semper salutem suam procurauerit, cum et in ipsis spiritibus Angelicis per propheticam reuelationem, speciem redemptionis nostre ante uideri uoluit, et per opera prophetica in tabernaculi templique aditis constructa, id est, in ipsis cherubim iuxta arcam ultra uelum positis, eternam propitiationem mundo intimare decreuit. Proinde, licet multa multi de habitu et situ horum animalium interpretati sint, et alia atque alia diuerso stylo non diuersa fide scriptitarint; mihi tamen non incongrue uidetur  ipsa animalia habitu suo, sancte crucis exemplari figuram, cum et interualla ipsius localiter seruent, et sursum atque deorsum, in dexteram atque sinistram situ suo similiter protendant. Denique seraphim propheta Isaias inter alia ita narrat dicens: uidi Dominum sedentem super solium excelsum et eleuatum, et ea que sub eo erant replebant templum. Seraphim stabant super illud, sex ale uni et sex ale alteri, duabus uelabant faciem, et duabus uelabant pedes, et duabus uolabant, et clamabat alter ad alterum, et dicebat: Sanctus, sanctus, sanctus Dominus Deus exercituum, plena est omnis terra gloria eius. Quid ergo situs iste senarum alarum seraphim prefigurat, nisi crucis Christi imaginem? Ille quippe ale que superiorem partem corporis sui, id est, faciem  uelabant, quod sursum ad caput erecte sint, necesse est et ob hoc superiorem partem crucis demonstrent manifestum est. Ille autem que infimam partem, id est, pedes uelabant, quomodo nisi deorsum dimissas esse credendum est, et ob hoc inferiorem partem crucis significare. Ille autem due que ad uolandum extense sunt, quid aliud quam transuersum crucis lignum, in quo brachia et manus extense sunt, Domini significant? Et proinde in positione sex alarum seraphim, manifeste totius crucis Christi signaculum expressum esse nemo sapiens dubitat. Bene quoque ipsa incedentes uel ardentes interpretantur, quia illam formam demonstrant, in qua superate sunt omnes aduersarie potestates, et totius mundi peccata consumpta atque  deleta sunt, imo ignem illum electis Dei commendant,  quem se Dominus in terram mittere et ut arderet se uelle testatus est. Et merito trina uoce ad laudem sancte Trinitatis omnes electos cohortabantur, hoc est, eos qui ante aduentum Saluatoris fuerunt, et qui in presentia incarnationis eius uixerunt, quique adhuc usque in finem mundi post ascensionem eius in celos ad fidem conuertendi sunt; quia omnes una passio Christi simul redemit, de Iudeis uidelicet atque gentibus. De cetero cherubim illa que in tabernaculo siue templo fabricata erant, quid aliud extensione alarum suarum quam crucis Christi imaginem preferebant? De quibus bene in libro Regum narrat, quod facta essent decem cubitorum altitunis, et decem cubitos haberent a summitate ale usque ad ale alterius summitatem. Ad cuius etiam  instar humani corporis forma comparari potest, cuius pene tanta latitudo est in extensione brachiorum a summitate digitorum unius manus usque ad summitatem digitorum alterius manus, quanta est altitudo siue longitudo a planta pedis usque ad uerticem capitis. Hec ergo iuxta arcam et propitiatorium stabant, quia ueram propitiationem in incarnatione Saluatoris humano generi demonstrabant. Hec et in modum crucis alas extensas semper habebant, quia perpetuam nostram redemptionem in passione Christi saluandorum rite intimabant. In cruce quoque hic uersus est in longitudine a summo deorsum uadens:

En arx alma Crucis: en fabrica sancta salutis.
Iste quidem in latitudine:

 En thronus hic regis, hec conciliatio mundi.
In seraphim quoque et cherubim uersus elegiaci conscripti sunt. Nam in seraphim illo quod supra dextrum cornu crucis stat, hi sunt uersus:

Signa crucis Christi ast seraphin celestia monstrant
   Pennarum atque situ hac cuncta sacrata probant.
In eo uero quod supra cornu sinistrum, hi:

Nam hec socia exultant celebrando hac laude supernum
   Conclamantque tribus sceptra Sabaoth uicibus.
In cherubim namque dexteriore uersus isti sunt:

Hinc signant Cherubin hec labbara sancta triumphum.
   Distensisque alis brachia tensa notant.
In sinisteriore quippe isti:

Que latere assistunt arce et sacra opercula condunt
    Factaque propitia officio ipsa probant.



FIGURA u. De quatuor figuris tetragonicis circa crucem positis, et spirituali edificio domus Dei.
 [Figure: [Figura u] 30Kb]

 Crux rogo sacra Dei signa mihi numine pectus:
Laudibus ut clara cantem tua rite tropea:
Quomodo terrenis ab celis federa ducas,
Pactum confirmes, et lethi uincula rumpas:
O uos agmen apostolicum, tu martyrum et ordo,
Iure domus Christi posuit quos culmen, in ipsum
Condistis, ima plebs alma est uoce reperta.
Sancta salutaris et crux fundamine summo
Insita, constructa, crucifixi robore fixa:
Que uere humanum genus ad uitam dedicauit,
Firmataque columna exit ostendere philax,
Aeternam per se paradiso surgere formam,
Tegminis et aulam sponsi, iusti quoque regis
Christe tropea noua mox iure, cruore, uiaque
Erigis in mundo, quod iusti federa seruet:
Spernat damnatum, uincat pietate dolosum:
Cui fauor atque timor, uirtus et palma, corona es.
Inclyta crux Domini, Christi fundamen et aule.
 Pulchrior es toto uernanti floribus aruo:
Celsior ac cedro, Pario et preciosior albo,
Quadratas iungis in firmo tramite petras:
Et rite patriarcharum ius, plebsque, priora
Fundamenta trahit, in fundo domatis omnis:
Que bene deuota corda scit dogmate primum
uincire, rectum regnanti uerba prophete
Compluerant, uiuam imperiis aulam pie regi
Ut Christo iam formassent in scammate trito:
Omnis namque simul scandit ob nomen ad astra.
Hec aula Hiesus ad letam fulminis Arcton,
Et uoce firmata uiget bona structio uite:
Iunctio signat, dat hec omine iussa meare:
Qua uia dux ducit ad lucis sceptra tenenda:
Quos templo dedicat leta bona mansio Christi:
Quattuor atque crucis auget cum rupibus istis,
Perfectamque domum deducens angulus ipse.



DECLARATIO FIGURAE.


 In hac igitur pagina crux sancta per medium tendit, quatuor quadrangulas formas circa latera eius positas habens: ad ostendendum utique celestis edificii structuram, Ecclesie uidelicet Dei uiui, que et domus eius est, columna et firmamentum ueritatis. Ad hanc ergo domum pertinent electi angeli, quorum nobis similitudo in futura uita premittitur, dicente Domino: Illi autem qui digni habentur seculo illo et resurrectione ex mortuis, neque nubunt, neque ducunt uxores, neque enim ultra mori poterunt: equales enim angelis sunt, et filii sunt Dei, cum sint filii resurrectionis. Ad hanc pertinet ipse mediator Dei et hominum, homo Christus iehsu, ipso attestante, cum ait: Soluite templum hoc, et in tribus diebus excitabo illud. Quod exponens  euangelista subiunxit: Hoc autem dicebat de templo corporis sui. Dicit autem Apostolus de nobis: Nescitis quia templum Dei estis, et spiritus Dei habitat in uobis. Si ergo ille templum Dei per assumptam humanitatem factus est, et nos templum Dei per inhabitantem spiritum eius efficimur, constat utique quia figuram omnium nostrum et ipsius uidelicet Domini, et membrorum eius que nos sumus, templum illud materiale tenuit, quod Salomon rex edificauit in Hierusalem; sed ipsius tanquam lapidis angularis singulariter electi et pretiosi in fundamento fundati; nostri autem tanquam lapidum uiuorum superedificatorum super fundamentum apostolorum et prophetarum, hoc est, super ipsum Dominum. Quod ostendit Apostolus dicens: Fundamentum enim aliud  nemo potest ponere preter id quod positum est, qui est Christus iehsu. Qui propterea recte fundamentum domus Domini potest uocari: quia, sicut ait Petrus, Non est aliud sub celo nomen datum hominibus in quo oporteat nos saluos fieri. Et item: Ad quem, inquit, accedentes lapidem uiuum, ab hominibus quidem reprobatum, a Deo autem electum et honorificatum, et ipsi tanquam lapides uiui superedificamini domus spiritualis in sacerdotium sanctum, offerentes spirituales hostias acceptabiles Deo per Iesum Christum. Possunt ergo huius fundamenti primi lapides ac fundationi habiles, patriarche et prophete, apostoli et martyres non incongrue accipi, qui siue predicando, siue operando, siue patiendo, fidei fundamenta nobis iecerunt, et quorum auctoritatem in  doctrina, exempla in actibus, imitationem in tolerantia cetera turba fidelium sequitur. Nam sicut apostoli et martyres post Saluatoris incarnationem, passionem et resurrectionem atque ascensionem in celos per totum orbem spirituale edificium domus Dei Christum predicando, siue etiam pro Christo moriendo fabricati sunt, ita ante aduentum eius in carne patriarche atque prophete in priore populo, et in his regionibus in quibus degebant, semper  aliorum uitam uerbis atque exemplis in melius conuertere satagebant, quatenus digna conuersatione Deum habere mererentur habitatorem, ipsumque sibi esse sentirent Deum propitium, sub cuius dominatione positi cognouerunt omnipotentem. Bene ergo in libro Regum scriptum est de illa typici templi edificatione, quod preceperit rex ut tollerent lapides grandes, lapides pretiosos in fundamentum templi, et quadrarent eos. Lapides ergo pretiosi sunt sancti uiri, qui meritis sunt preclari, qui bene quadrari iubentur, ac sic in fundamento poni. Quadratum namque omne quocunque uertitur fixum stare consueuit. Cui nimirum figure assimilantur corda electorum, que ita in fidei firmitate consistere didicerunt, ut nulla occurrentium aduersitate, nec ipsa  etiam morte a sui rectitudine status possint inclinari: quales uidelicet doctores Ecclesia non solum de Iudea, uerum etiam de gentibus perplures suscepit. Recte quidem in sancta cruce hec edificatio demonstratur, quia in ipsa, id est, in passione Christi tota Ecclesia catholica fundata, fabricata perfecte, atque dedicata est, nec hoc edificium unquam ueniret ad effectum, nisi per Crucem liberaretur genus humanum, nec ipsius sacerdotis digne compleretur officium, nisi ipse sacerdos in cruce fieret sacrificium.

In ipsa autem cruce continetur hic uersus scriptus:

Inclyta crux Domini Christi fundamen et aule

In tetragonis uero circa crucem positis uersus  conscripti, non per circuitum penitus gyrant, hoc est, ut finalibus litteris ad inceptiuas per anfractum redeant, sed omnes in dextro angulo suo superius incipientes, per sinistrum supra ad sinistrum infra in decem et nouem litteris descendunt, postea iterum in dextro angulo superius a uicesima littera incipientes, et descendendo per dextrum inferius uadentes ad sinistrum usque infra decem et septem litteris pertingunt: et sic unusquisque uersus quatuor tetragonorum triginta sex litteras continet, qui utique numerus est tetragoni plani et senarii in semetipso multiplicatione confecti, sicut in sequentibus demonstrabimus. Est autem uersus hic tetragoni subtus dextrum cornu positi:

 Te patriarcharum laudabilis actio signat.

Subtus sinistrum uero positi tetragoni iste est:

Plebsque prophetarum diuino famine iussa.

At eius quoque, qui supra dextrum cornu crucis positus est, talis est uersus:

Agmen apostolicum pandit tua rite tropea.

Supra sinistrum uero talis:

Martyrum et ipse chorus effuso iure cruore.



FIGURA uI. De quatuor uirtutibus principalibus quomodo ad crucem pertineant, et quod omnium uirtutum fructus per ipsam nobis collati sunt.
 [Figure: [Figura uI] 33Kb]

 Omnipotens uirtus, summa sapientia, Christe,
Ornas qui totum arce crucis Dominus pie mundum,
Dispensasque tuis sanctis pia dona salutis:
Namque quadriga piis bene cornibus apta quaternis
uirtutum pandit seriem, dedicante triumpho
uictoris regis ostendens sanguine cunctas
Proficere ac species fructu pietatis in orbe.
Est uirtus habitus animi morum et decus omne,
Nobilitas uite, ratio et moderatio lingue,
Que crux alma piis iusta das laude probanda
Cuncta simul placito depromis singula uoto.
Sancta tua docuit tenerum prudentia mundum;
Ex te iustitia bene feruens spernere gaudet
Terrorem zabuli, scandit benedictus amorre
Ad pia consilia, mentem aufert fraude uoratam:
 Unde ac carnalem poterit uim et tollere pugnam
ui tota, nisu forti, hinc quoque ad inclyta uisu
Attendit, aduersa ferens it cum ipsa uetando
Pestifera uetitas scelerum cum noxia cedis
 Ostendens et psallere iam bona tempora posse,
Signa Dei scire, et mandata edisserere ac spe
Et facto lucem conquirere hinc modo sanctos
Arrecteque aures celestibus optima digne
Conducant, quod dona parent et germina ruris
E foliis fructus, correptaque squalida rite
uimina succendant, et regia fercula promant.
Hos ergo fructus pietas sacratissima seuit,
Gratia purgauit, patientia et arte probauit,
Pactum coniunxit, et lex patris alma rigauit,
Produxit bonitas, nam uiuida gramina Christi.
Sacrauit cultus, et laus constantia cunctos
Fulcibat culmos, noua grana per omnia uirtus
Iam humilis condit, nutritque modestia plenam
In spica frugem, dat perseuerantia fructum et
 Tempore maturum candentem concite Christus:
Tum crux per te iustitia et prope numine uiso
Mittens iam falcem concludet in horrea messem.



DECLARATIO FIGURAE.


 Quantos ergo et quales fructus lignum sancte crucis germine suo proferat, dignum est etiam in hoc sacro carmine modo commemorare, cuius fructus eternus est et radix perpetua; cuius odor mundum replet, et sapor fideles saginat; cuius splendor solem superat, et candor niuem obfuscat; cuius cacumen polum excedit, et cuius infimum inferna penetrat; cuius firmitas humiliat, iucunditas exaltat, et cuius potentia exaltata humiliat. Omnium enim uirtutum series per ipsum et in ipso collata est mundo, quia in ipso rerum perfectio completa est. In ipso celsitudinem suam prudentia demonstrat, in ipso soliditatem suam iustitia reuelat, in ipso potentiam suam fortitudo consignat, in ipso moderamina sua temperantia collaudat. Hic etiam prudentia acquisitionem  sapientie et comprehensionem ueritatis deuotius concedit, atque hic prouidentie, intelligentie et memorie dona, omnis fidelis percipit. Hic iustitia fidei fundamentum posuit, atque hinc pietatis et religionis, gratie quoque et uindicationis equitatem unicuique distribuit. Hic fortitudo blanda et aduersa magnificentissime contemnit, atque hinc fidentie, patientie et perseuerantie exempla proponit. Hic emperantia in libidinis ac pertinacie insolentes impetus frena discipline iniicit, atque hinc pudicitie et continentie, clementie quoque et sobrietatis multiplicia dona desiderantibus impendit. Hoc uidelicet lignum ab ipso plantatum est, de quo dicit Propheta, ligni comparationem faciens: Et erit tanquam lignum quod plantatum est secus decursus aquarum, quod  fructum suum dabit in tempore suo, et folium eius non decidet, et omnia quecunque fecerit prosperabuntur. Decursus ego aquarum sunt quotidiani transitus deficientium populorum. Et de semetipso ueritas dicit: Si in uiridi ligno hec faciunt, in arido quid fiet? Lignum ergo secus decursus aquarum est cum foliis et fructu, quia protectionis sue nobis umbraculum proferens apparuit Creator in carne, et humanum genus per resurrectionem ad uitam erexit, quod per defectum quotidie ibat ad mortem. uere enim istud lignum dedit fructum in tempore suo, quando Saluator noster passione et resurrectione sua completa, Ecclesiam per totam mundi latitudinem in se uitem ueram coadunatam cunctis uirtutibus fecit abundare, ipso hoc testante: Ego sum,  inquit, uitis, et uos palmites. Qui manet in me, et ego in eo, hic fert fructum multum, quia sine me nichil  potestis facere. Spirituales enim hic gignuntur fructus, quos enumerat Apostolus dicens: Fructus autem Spiritus est caritas, gaudium, pax, patientia, longanimitas bonitas, benignitas, fides, modestia, continentia, castitas. Bene ergo in sancta cruce spiritualis adhibetur fructus, quia omnium bonorum in ea crucifixus est auctor. Nam ex parte carnis, dum in ea mori uoluit Christus, salutem integram humanum percepit genus. Granum frumenti in terram cecidit, et gloriosam martyrum segetem protulit. Unus stips portauit hominem suspensum, et totus mundus ad celeste dedicatus est regnum. Iudea gens insolens non timuit perimere regem, et totius orbis gentes ipsum susceperunt Redemptorem, quia in semine Abrahe benedicentur omnes familie terre.

 Quatuor ergo he figure in unam crucis formam disposite, quatuor principalium uirtutum continent nomina: prudentie quoque, iustitie, fortitudinis et temperantie, ex quibus omnis uirtutum series procedit, et in quibus ratio bone uite consistit. Sunt ergo memorate figure secundum trigoni speciem coniuncte, sed uariis gradibus distincte. Facti sunt enim in duobus lateribus uniuscuiusque constare, et nullum nisi per sancti Spiritus gratiam eas posse impetrare. Tenet quoque hec positio sancte crucis, in trigonis suis quatuor uersus triginta sex litterarum, id est, in singulis singulos: quorum primus qui in supremo positus est trigonus, tenet hunc uersum, incipientem a dextro angulo superius, et circumeuntem per ceteros angulos, usque ad illum unde incipiebat,  ita:

Arce crucis Domini summa prudentia sistit.
In infimo autem trigono incipit uersus hic, a dextro angulo desubtus, et uadit per ceteros circum, usque ad ipsum a quo initium capiebat, ita:

Iustitia et prona mandat se parte tenendam.
Dextere autem partis trigonus continet hunc uersum, ab infimo angulo primum sursum ascendendo, sic circumeundo ceteros usque ad initium suum, ita:

Forti sed in dextro cornu fert stipulatu do.
Sinistri uero trianguli uersus, a medio angulo initium sumit, gradiens primum ascendendo usque ad alterum angulum, indeque per circuitum ad caput suum reuertitur, ita: Cum in leuo moderans disponit  iura modesta. Modestia igitur per syncopam scripta, pro temperantia ponitur, species pro genere.



FIGURA uII. De quatuor elementis, de quatuor uicissitudinibus temporum, de quatuor plagis mundi, et de quatuor quadrantibus naturalis diei, quomodo omnia in cruce ordinentur, et in ipsa sanctificentur.
 [Figure: [Figura uII] 29Kb]

 Omnia iam splendent uero de lumine Christi
Illustrata, crucis et sacre facta beando
Concelebrant, ut uictori sic uota superno
Debita persoluant, deuote regna canentes
Cuncta tenere modum sub magno numine Hiesu.
Quicquid in orbe meat edacis quicquid ubique
Est, sapit et sentit, uiuit, et iura reseruat:
Hoc terra, pontus, hoc sidera, gramina, uenti,
Imperio suberunt, hoc sunt, anteque fuerunt
Imber, nubs, grando, glacies, nix atque pruina,
Fontes, et riui, puluis, et ros, iubar absque hoc
Crete, arcton, actu, stelle atque era queque.
En almum, et non uaaharo, rursus dicite uera,
Ac modulos, cantus, odas, cantet quoque iustus:
Omnia crux trahat, et sano pie iure coronet:
 Laude Dei non discordet, sed dicat honesta
Eius opus gaudens, pisces, dirique dracones,
Colles, et luci, montes, pecora, arbos, harena,
 Cumque feris, uespe, uermes, et bestia rictu:
Et placide uultu, seu seua mente uolucres:
Xristicole quis aula poli, terraque sata fit:
uobis uirtus lumen ducens undique ad hostes
Nuntia fert, prex fit aut unda, sed ore peritus
Fama idem ah abicit palmam nosci hic rapto
Dat felici, dat iustis hec nuntia cunctis:
Parcens rite hosti, dat fatu uiuere, multos
Sed iure damnat, quos auctus sepsit iniquus.
Inde decet pariter ora ymnizantia laudes
uotaque declament grates, en uestra polorum
Turba, et tu populus quem profert tellus ubique:
uos ratio consors pariter direxit ad odas:
Gaudia uos celi celestia regna bonaque
Iam sorte capiunt, et uotis ualde requirunt:
 En dedit hoc uester uobis Saluator, et ipse
Rex proprius presul letusque creator Hiesus.



DECLARATIO FIGURAE.


Recte igitur quaternarium numerum perfectione sacratum pene nullus ignorat, et ideo bene illum in forma crucis Christi transfiguratum totus orbis ueneratur. Siquidem mundum quatuor elementis constare manifestum est, id est, igne, ere, aqua et terra. Et totum orbem quatuor terminari partibus siue angulis notum est, oriente scilicet et occidente, aquilone et meridie. Quatuor quoque sunt uicissitudines temporum, id est, uer, estas, autumnus, hiems; et quatuor quadrantes naturalis diei, id est, quater sene hore, que tamen his initiis dignoscuntur, mane uidelicet et meridie, uespere et intempesto. Sed quomodo cruci conuenienter possit hec dispositio coaptari, intimandum est. Si ergo erectam crucem uoluerimus aspicere, ignem, quod supremum est elementorum,  in arce illius collocemus; erem quoque et aquam, que media sunt in elementis, in transuerso crucis ligno, quod per medium stipitis erecti ducitur, consignemus; terram uero, que grauissima est et imum in creaturis tenet locum, inferiori parti crucis deputemus. Hec quippe omnia elementa sicut quadam nature propinquitate sibimet commiscentur, ut mundi integritatem perficiant: ita etiam quatuor partibus crucis sibimet sociantur, ut perfectam speciem eius demonstrent. Si autem quatuor plagis orbis eam uelimus assignare, iacentem metiamur necesse est ita: ut primam partem eius orienti, extremam occidenti, dextram aquiloni, sinistram austro deputemus. Similiter quoque quatuor uicissitudines temporum naturalis diei, eadem dispositione  in cruce possunt adunari, ut una species anni siue diei congrue in his queat ostendi. uer enim atque aurora ortum lucis et coalescentia in terra germina ordine suo proferunt, et ob hoc bene orienti deputantur. Aestas autem atque meridies propter feruorem austro coaptantur, quia dum in eisdem celi partibus sol erigitur, flagrantiore mundum torret calore. Autumnus namque et uespera iure occidenti mancipantur, eo quod tunc omnium fructuum terre messis finitur, et tota diei spatia terminantur. Hiems ergo et intempestum septentrioni assimilantur, eo quod tunc terra frigore torpeat, et magis quieti quam alicui operi tempus opportunum sit. Igitur dum omnia per crucem constat esse recuperata, et per Christi passionem renata ac meliorata, rite ad eius laudem cuncta conueniunt, quia ipse est  cum Patre et Spiritu sancto unus Deus, cui soli benedictiones ille competunt, quas tres pueri in camino ignis ardentis, omnes creaturas ad laudem Creatoris exhortando, concinnebant atque dicebant: Benedicite, omnia opera Domini, Dominum, et cetera. De quo et Psalmista dicit: Laudent eum celi et terra, mare et omnia que in eis sunt: quia, secundum Apostolum, ex ipso et per ipsum et in ipso sunt omnia, ipsi honor et gloria in secula seculorum. Cur uero in rotis quatuor elementa siue quatuor tempora seu quatuor plagas mundi depinxerim, hec ratio est, quia omnis mundi machina temporalis est, et quadam permistione elementorum atque successu temporum uariabilis siue mutabilis, Salomone attestante, qui ait: Omnia tempus habent,  et suis spatiis transeunt uniuersa sub celo. Nunc ignis erem siccat, aqua humidiorem facit, nunc terra aquarum alluuionibus afficitur, nunc solis ardore siccatur. Aqua quippe natura mobilis est, et quemdam circulum cursu conficit. Omnia flumina, inquit Ecclesiasticus, intrant in mare, et mare non redundat, ad locum unde exeunt flumina reuertuntur, ut iterum fluant. Ignis quoque similiter naturalem motum habet unde ad altiora se semper erigit accensus, et locum sibi super era querit. Discurrunt fulgura, et crebris micat ignibus ether. Tempora namque circulis transeunt, et uicissitudines quatuor ternorum mensium orbibus eunt. Annus quoque ab eo quod semper uertatur, et in se redeat nomen accepit. Dicitur et orbis terre et uertigo poli terras atque equora  circumuoluere. Gyrans gyrando uadit spiritus, et in circulos suos reuertitur. Quinque tenent zone celum, obliquus qua se signorum uerterit ordo. Sunt quoque et ipsi uersus in totis conscripti spherici siue circularis numeri: id est, triginta sex qui per senarium senario multiplicato in senarium terminat, quorum primus in supremo circulo hic est uersus:

uer oriens ignis aurora hac parte relucent.
In infimo uero hic:

Autumnus, zephyrus, tellus et uespera hic fit.
Dextro namque hic:

Arcton hiems lympha media nox ecce locate.
Et in sinistro hic uersus:

Aer, estas, auster arci hic sit meridiesque.



FIGURA uIII. De mensibus duodecim, de auodecim signis, atque duodecim uentis, et de apostolorum predicatione, deque ceteris mysteriis duodenarii numeri, que in cruce ostenduntur.
 [Figure: [Figura uIII] 32Kb]

 Christus Saluator, Christus rex arce serenus,
Consilium, uirtus magna et benedictio, lumen,
Patris diuina proles: certe trahit omne hinc
Ius ortum, factura fabrum mos castus honorem.
Hincque bonum quicquid uerum mirumque uidetur
Iustitie quicquid arce, quicquid manet orbe.
Quicquid rite probat et profert ordine mundus,
Angelus atque bonus, que nam suffert et iniquus
Sunt hinc, quodque Deus uanum deiecerat ex hoc
Seclo ius reuocans: en omnia Christus honore
Complectit dominans, consignat munera nutu.
Hinc decet ut genus humanum et luminis exul
Noret hos radios: quos erigit hec benedicta
Crux saluans, et reddens quem iam primus habebat
Exortum lucis, nocuus quo abscesserat Adam.
Quotquot iam radios uere en istos celebrant
Perpetua lucis fulgescunt sorte crebro que.
Hoc candore satis micuerunt arma prophete,
 Grex et apostolicus decoratur luce corusca.
 Hocque fides Christi candet, hoc sole relucent
Corda bene hominum, uota quo lumine gliscunt
Iusti pollentes per mystica signa bonumque
Conicient radium mandatis credere ob ipsum,
Et tribuunt populis cum iura superna notare
Ascribunt Christus consortia ducere uite:
Christus rex dominus diuinus munere summus
Scandens alta crucis en robora, funditus in hoc
Istam tunc speciem plantando pandere celos
Tradidit, et uoluit gratos conquirier illic:
Ergo quater ternos ab aquarum et limite mundi
Hoc uentos in calle crucis benedixerat, ipse
Signaque bissena princeps stipando gubernat,
Ac duodena suis oriens plaga suscipit oris
Tracta Dei spatia, en his sectio tota laborat,
Omnia nam Christi crux gloria septa resoluit,
Ipsaque sancta poli stans gaudia iuraque terre
 Proponit, signat, laudat, probat, ipsaque donat.



DECLARATIO FIGURAE.


 Duodenarius ergo numerus quam bene et apte sancte cruci conueniat, non parue rationis est intelligere: quippe cum duodecim uenti sint, qui mundum perflant, et duodecim signa zodiaci, quibus septem planete circulos suos ordinate et disposite pergunt, et duodecim menses, quibus annuus cursus peragitur; artificialisque diei hore duodecim, quibus sol totam superficiem terre illustrat; duodecim quoque patriarche, ex quibus omnis multitudo filiorum Isrel propagata est, que terram repromissionis secundum sortes duodecim tribuum possedit, a quibus exorti sunt prophete, diuini partus precones. Unde et ipse Saluator carnem suscipere, et inter homines nasci dignatus est: qui lux in hunc mundum ueniens, duodecim apostolos, quos ex ipsa gente elegit  sol iustitie, in horarum similitudine illustrans, per cunctas plagas orbis, ad sancte Trinitatis fidem predicandam direxit. Et in edificio celestis Hierusalem eiusdem numeri sacramentum multipliciter insinuatur, quod Apocalypsis quidem ostendit, ubi ita scriptum est: Et ostendit mihi ciuitatem sanctam Hierusalem, descendentem de celo, a Deo habentem claritatem Dei: lumen eius simile lapidi pretioso, tanquam lapidis iaspidis, sicut cristallum; et habebat murum magnum et altum, habens portas duodecim, et in portis angelos duodecim, et nomina scripta, que sunt nomina duodecim tribuum filiorum Isrel. Ab oriente porte tres, ab aquilone porte tres, ab austro porte tres, et ab occasu porte tres; et murus ciuitatis habens fundamenta duodecim, et in ipsis duodecim  nomina duodecim Apostolorum et agni, et reliqua. Sancta enim Ecclesia in hoc edificio spirituali significatur, que est celestis uidelicet Hierusalem, et urbs regis magni, cuius artifex et conditor est Deus, qui fundamentum eius simul et consummatio est, qui pro nobis etiam pontifex fieri dignatus est, ut proprii sanguinis hostia eiusdem menia ciuitatis ablueret pariter atque dedicaret. Omnia quecunque habet propria pace ipse possidet, unde et in pectore  summi pontificis duodecim lapides pretiosi, quaterno uersu dispositi, et duodecim patriarcharum nominis inscripti uidebantur imponi, ut pulcherrimo panderetur, omnia spiritualia carismata, que singuli quique sanctorum uiritim ex parte perficiebant, in mediatore Dei et hominum homine Christo Iesu, pariter et perfecte fuisse completa. Quod in Euangelio quoque Ioannes testatur: Et uerbum, inquit, caro factum est, et habitauit in nobis, et uidimus gloriam eius, gloriam quasi unigeniti a Patre, plenum gratia et ueritate. Et paulo post: Et de plenitudine eius nos omnes accepimus, et gratiam pro gratia, quia lex per Moysen data est, gratia et ueritas per Iesum Christum facta est.

Habet ergo hec species sancte crucis in cornibus  suis ternas lineas, ut demonstret, quod sicut ipsa dextra leuaque, in directo tramite suo uicinas et coadherentes lineas habet, ita uentorum quatuor cardinalium principalitas, in dextra et in sinistra uentos alios positione sua consociat, sic et quatuor tempora, ternos menses singula habentia, siue equinoctiis siue solstitiis media, iuxta quosdam dirimuntur: quod illi planum erit, qui Grecorum seu Aegyptiorum de temporibus rationes sedulus discere curat. Sunt autem in ipsa cruce duo uersus hexametri, quorum prior in longitudine a summo deorsum uadens, hic est:

In cruce nunc menses, uenti, duodenaque signa.
Qui autem in latitudine transit, iste est;

 Grex et apostolicus decoratur luce corusca.
Sunt quidem et alii duo uersus pentametri in lineis adiacentibus cornibus crucis, quorum unus per anfractum longitudini crucis supra infraque copulatur ita:

Sunt quoque consocia hic stips, plaga, et orbis opus.
Alter uero dextere ac leue parti in latitudine sociabitur, ita:

Sancta ualet celebri ast crux dare calle bonum hoc.



FIGURA IX. De diebus anni in quatuor hexagonis et monade comprehensis, et de bisextilli incremento, quomodo in specie sancte crucis adornentur et consecrentur.
 [Figure: [Figura IX] 36Kb]

 Sol et luna, Deum hic Christum en benedicite Hiesum:
Crux que est uester honor, stabilis lux, pacifer ordo,
Laus, probitas, series, per cuncta et secula lumen:
uosque diem hac noctemque simul perpenditis hora,
Stringitis atque huius centena ad uincula gressum,
Stirpsque habet hec senos decies et quinquies unum,
Atque thoro in proprio decies quoque rite tricenos:
Namque his sol rota que se noscitur indere, luna et
Temporaque his tota et semel omnis circuit annus,
Binosque et decies quinos habet his globus orbes:
Septimane atque habet unius quoque limitis oram
 Annus ad hancque diem uersum tenet omnis, et ordo hic:
Nam hora it ad hanc, tempus, annalis cursus et astra.
Iam hucque quadrans alis crux tota quem notat arte
It quater et senis arce circumuolat umbris, que
Accrescunt numero, inuitus quem ostenderit et sol
Calle superuacuum hoc ecce equinoctia signant.
Tu sacra stirps que clara die ornas cuncta tenebris,
Crux, quoque sancta micas, hinc en et Christus ubique
Ora crucis complet, celsi ibas baratrum orbem ara
Arto ordine sceptrum hac atque ethera celsa, nam
 Hecque decus mundi est. Sem regit astra poli hinc
Donat magna salus hoc sede hac, clautrasque celi
Laus hominum hec odis planat cuncta Dei hausta.
Lux abiit cum summa iugis primum astra adit en sol,
Atque sacram effigiem hostis in ardua sistit Hiesum.
Nam Iudea fremens satis extulit arbore pomum, et
Quo hoc possent tetragoni querere partibus orbis
Gentes et populi ex quattuor maris undique summis.
Hecque dapes uite monstrantur de cruce cunctis.
Quod satientur ibi, et decies decuplata resumant.
Dona patris summi, atque nouenos tum ethere cernant.
 Angelicos populos, o singuli et undique fulgeant.
Hinc moneo ut cantus totos pia scriptaque agamus.
Quatenus exitium spe cum mors aspera in orbem huc
Iam fremit: hac pelli una et de exilio hinc ualeat iam:
Post quoque regna Dei et supera iam luce nitentes
Prendamus, leti hinc rerum et resonemus ouantes
Auctorem Christum Dominum omnipotentis, et almi
Nempe Patris natum, uerum, almum atque arce supernum.
Sit quoque hec nostra ratio, laus semper, et ardor.



DECLARATIO FIGURAE.


 Ergo hec figura sancte crucis per quatuor hexagonos et per monadem inter medios positam, omnes  dies anni complectitur. Siquidem annus solaris habet dies CCCLXu et quadrantem. Diuide ergo hos per Iu: quater XCI, CCCLXIu fiunt, et remanet unus dies et quadrans. Diuide illum unum diem per Iu: quater sex hore XXIu fiunt, quod est integra dies a solis ortu usque ad alterum solis ortum. Diuide ipsum quadrantem, quater enim hora et semis sex horas complent, quod est bissexti per singulos annos incrementum, ac inde fit si totum annum in quatuor partiaris, quod unaqueque pars dies XCI et horas septem ac semissem contineat, atque hec fiat uera partitio quatuor uicissitudinum, id est, ueris, estatis, autumni et hiemis, ut singule dies XCI et septem horas ac semissem habeant. Notandum tamen quod in hac figura quadrantis demonstratio aliter non fit,  nisi sub intellectu et examinatione sex angulorum, ut hore singule singulis deputentur angulis. Si enim quatuor hexagonos in angulis suis perspexeris, XXIu horas in his notabis: qua scilicet plenitudine horarum dies bissextilis conficitur, et non absurde hec ratio huic rei discreta est. Si enim in quatuor annis quadrantilis portio ad unius diei peruenerit summam, rite in quatuor hexagonis quater sex horarum crux ostendit et normam. Recte ergo hexagonus diuinitus huic dispositioni ordinatus est: quia senarius numerus in tota anni serie plurimum ualet. Ad hoc quoque demonstrandum ponamus partem unius capituli de libro sancti Augustini quarto de sancta Trinitate. Annus etiam unus, si XII menses integri considerentur, quos triceni dies complent  senario numero pollet. Quot enim ualent sex in primo ordine numerorum, qui constat ex unis, ut perueniatur ad X, hoc ualent LX in secundo ordine, qui constat ex denis, ut perueniatur ad C. Sexagenarius ergo numerus dierum, sexta pars anni est. Proinde per senarium primi uersus multiplicantur, tanquam senarius secundi uersus, et fiunt sexies sexaginta, trecenteni et sexaginta dies, qui sunt integri XII menses. Sed quoniam sicut mensem circuitus lune ostendit hominibus, sic annus circuitu solis animaduersus est. Restant autem quinque dies et quadrans diei, ut sol impleat cursum suum, annumque concludat. Quatuor enim quadrantes faciunt unum diem, quem necesse est  intercalari excurso quadriennio  ne temporum ordo turbetur. Etiam ipsos quinque  dies et quadrantem si consideremus, senarius numerus in eis plurimum ualet. Et primo sicut fieri solet ut a parte totum computetur, non sunt iam dies quinque sed potius sex, ut quadrans ille accipiatur pro uno die. Deinde quia in ipsis quinque diebus sexta pars mensis est, ipse autem quadrans sex horas habet. Totus enim dies, id est, cum sua nocte, uiginti quatuor hore sunt: quarum pars quarta, que est quadrans diei, sex hore inueniuntur. Ita ergo in anni cursu senarius numerus plurimum ualet. Merito itaque sancte cruci aptata est series dierum, quia per ipsam illuminata sunt corda hominum. Ipsi competit copulatio hexagonorum, quia in ipsa constat perfectio rerum. Ad ipsam ordo temporalis lucis conuenit, quia per ipsam lucem  eternam homo inuenit. Ad illam nonagenarius numerus cum monade concurrit, quia per illam angelicus ordo ad sui numeri plenitudinem peruenit. Ad ipsius quoque medietatem ex quatuor partibus hexagoni directi unitate copulantur, quia per ipsius maiestatem omnes gentes ex quatuor plagis mundi in unitate fidei sociantur, ipsiusque completo opere celestis atque terrestris creatura una caritate coniunguntur. Ipsi honor et maiestas, per cuius clementiam hec cuncta perpetrata sunt, laus et gloria in secula seculorum. Habet quippe hec species sancte crucis in longitudine per duos hexagonos metrum sapphicum, quod est pentametrum, endecasyllabum, et sunt eius tres uersus pares. Recipiunt autem singuli hos quatuor pedes binarum syllabarum,  trocheum, spondeum, trocheum, iambum et ultimum trissyllabum bachium. Post tres autem uersus additur dicolos dactylicus, hoc est, dactylus et spondeus. Suntque in supremo hexagono hi uersus:

Terque centenos deciesque senos,
Et semel quinos habet uniuersum
Tempus, annalis cruce circuitus
   Ecce dies hic.
In secundo quoque hi:

Sed plagis posti satis exagoni
Quatuor monstrant decies nouenos,
Singuli totos pie cum monade,
   Et super unum.
Notandum autem quod superiores uersus, quia C litteram, que in medio hexagonorum est, sibi attrahunt,  XCII litteras habent, sequentes uero XCI. Illi autem duo hexagoni, qui transuersam partem crucis faciunt, metro elegiaco compositi sunt, quorum prior hos uersus habet:

 Stirps quoque sancta crucis complet certo ordine sceptrum
   Hecque decus mundi et magna salus hominum hec.
Posterior uero istos:

Cuncta tenet Christus barathrum, orbem atque ethera celsa.
   Nam regit astra poli hic claustraque cuncta diei.



FIGURA X. De numero Septuagenario et sacramentis eius: quomodo cruci conueniant.
 [Figure: [Figura X] 28Kb]

 Quid ferat en uitam, corruptio quid uereatur,
Debita quid laxet, quid uincla tenacia cedat,
Nunc decet ut uerax spe hilaris hoc musa beato
Carmine depromat, crucis ardua dicat et acta.
Hoc merito uox fauce omnis hoc personet arte,
Os, digiti, plectrum, uota, cor, lingua, loquela:
Quod cecidit bello toruus draco, noxius ille
Arte uenenata hominem trux qui expulit Eden:
Traxerat atque cadens de celi lucifer arce
Tertiam ad inferni fumantia sulfure stagna
Astrorum partem secum: quia fraude superbus
Temptauit supero sons se similare supernum
Ingelida statuens aquilonis sede tribunal:
Agnus huncque lupum superauit, iure potenti
 Eripuit predam studiaque ferocia pressit:
Imo at gentes ex placito ad sacra nuntia cura
Conuertit, meliora notans, celestia donans:
Ne albo ortu ledat huic casto fabula iam si in
Robore consurgit, qui dogmata sensit aperta
Ne areat os cantu, supplet rex arida haustaque
Inque sacra laude fecundat germinis auctor.
Ista en perfidiam causat pre munere cellit
uirtus larga crucis, dimittens debita mundo.
Denique hoc numero manifesta redemptio toto
Quod fuerit mundo, Danielis septuaginta hoc
Ebdomade signant: ut preuaricatio certum
Acciperet finem, peccatum, et noxa, et iniquum:
Iustitiamque eternam adduceret ipse creator.
 Ieremias decies septenos scripsit et annos,
Post quos ipse suos a uinclis solueret auctor:
At Moyses sanos monitu discreuerat ipse his
Quos docuit tolerans seniores septuaginta:
Secula pacificans, crux lustras tota beato
 Famine Euangelii, decalogi, et federe claro.
Nec eris inscripta impos reor ipsa figura, en
In quinis sensus summis des, quod pie cunctos
Magnifice et placite iusto tibi iure fauere.



DECLARATIO FIGURAE.


 Septuagenarium quippe numerum presens forma sancte crucis sparsis litteris conscripta demonstrat, quo nobis intimatur, omnia mysteria, que idem numerus continet, honori sancte crucis decentissimo conuenire. Nam septuaginta anni captiuitatis, quos Ieremias propheta predixit populo sacrilego futuros, quid aliud significant quam omne tempus istius uite, quod per septenarium dierum numerum discurrit,  quo propter peccatum primi hominis damnati sumus, et penis erumnisque affligimur, et uariis tribulationibus atque angustiis quotidie afficimur? Sed quia finem captiuitatis post septuaginta annos idem propheta prenuntiauit: hoc, nisi fallor, insinuat, quod in fine mundi captiuitas nostra perfecte dissoluetur, quando nouissima et inimica destruetur mors, quando scilicet et de anime decere et de corporis immortalitate sine fine cum Christo gaudebimus; atque ideo in sancte crucis forma hec ratio oportebat demonstrari, quia ipsa per Christi passionem huius gratie nobis contulit effectum. Cui rei concordant ipsa uerba prophete, qui ait: Hec dicit Dominus: Cum ceperint impleri in Babylone septuaginta anni, uisitabo uos, et suscitabo super uos uerbum bonum, et reducam uos ad locum istum: Ego enim scio cogitationes pacis et non afflictionis, ut dem uobis finem bonum et patientiam; et inuocabitis me, et ibitis et adorabitis me, et exaudiam uos; queretis me et non  inuenietis; cum quesieritis me in toto corde uestro, inueniar a uobis, ait Dominus, et reducam captiuitatem uestram, et congregabo uos de uniuersis gentibus, et de cunctis locis ad que expuli uos, et reuerti uos faciam ad locum a quo transmigrare uos feci, et reliqua. Quid est enim quod dicit propheta: Cum ceperint impleri in Babylone septuaginta anni, uisitabo uos, et suscitabo super uos uerbum bonum? nisi quod dicit Apostolus: Quando autem uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus. Et item: In nouissimis diebus locutus est in Filio suo, quem constituit heredem uniuersorum, per quem fecit et secula. Cum ceperint impleri dixit, non cum completi fuerint, quia non in consummatione mundi, sed in nouissima etatum seculi incarnatus est Christus, et per uerbum Euangelii illuminauit credentes, atque per passionem et resurrectionem suam restaurauit genus humanum. Quod enim his in hoc capitulo  reuersionem predicat, hoc est in eo quod dicit: Et reducam uos ad locum istum; et paulo post subiungit: Et reuerti uos faciam ad locum a quo transmigrare uos feci, potest intelligi, quod anime reuersionem ad requiem in priori sententia; et in secunda corporum resurrectionem ad gloriam insinuet. Post mortem ergo sanctorum anime modo in paradisum uadunt, et in fine mundi recipientes corpora sua, regnum intrabunt eternum. Septuaginta uero hebdomadas numerauit Daniel usque ad Christum, quando finem acciperet delictum et preuaricatio, et adduceretur iustitia sempiterna. uerum ut hec apertius elucescant, ipsa iam angeli ad prophetam dicta uideamus. Septuaginta, inquit, hebdomade abbreuiate sunt super populum tuum, et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur sanctus sanctorum, et reliqua. Nulli  dubium, quin hec uerba Christi incarnationem designent, qui tulit peccata mundi, legem et prophetas impleuit, unctus est oleo letitie pre participibus suis. Numerentur igitur iste hebdomade per septenos annos distincte, a uicesimo anno regni Artaxerxis regis, quando Nehemias pincerna eius impetrauit ab eo restaurari muros Ierusalem, templo multo ante, Cyro permittente, constructo, que ipse abbreuiate  esse describuntur, hoc est, secundum lune computum duodenorum mensium lunarium: hinc fiunt anni quadringenti nonaginta, qui ad solem redacti faciunt annos quadringenti septuaginta quinque, ad eius uero baptismum, quando unctus est sanctus sanctorum, descendente super eum Spiritu sancto sicut columba, non solum hebdomadas septem et sexaginta duas fuisse completas, sed et partem septuagesime hebdomadis inchoatam. Et post hebdomadas, inquit sexaginta duas occidetur Christus, et non erit eius populus qui eum negatus est. Non statim post sexaginta duas hebdomadas, sed in fine septuagesime hebdomadis occisus est Christus, quam ideo, quantum coniicere possumus, segregauit a ceteris, quia de hac erat plura relaturus. Nam et Christus in illa crucifixus, et a populo perfido non modo in passione, sed continuo ex quo a Ioanne predicari cepit negatus est. Confirmabit autem multis pactum hebdomadibus, una ipsa uidelicet nouissima, in qua uel Ioannes Baptista uel Dominus et  apostoli predicando multos ad fidem conuerterunt. Et in dimidio hebdomadis deficiet hostia et sacrificium, hoc est, quinto decimo anno Tiberii Cesaris, quando inchoato Christi baptismate hostiarum purificatio Christi fidelibus paulatim uilescere cepit; et merito, quia quanto magis appropinquabat ueritas, umbra secedebat. Dignum etiam erat ut quando ipse Saluator in cruce fieri uoluit hostia legalis, pecudum desineret uictima, et quando uerus agnus Dei Christus pro totius mundi peccatis immolatus est, typicus ille deficeret, qui pro unius gentis liberatione in testimonium occisus est. Item septuaginta presbyteros Moyses Domini mandato populo pretulit, ut ostenderet solummodo qui per Spiritus sancti gratiam legem spiritualiter intelligunt, idoneos esse aliis magisterium prebere. Et hoc in sancte crucis decebat numero ostendi, quia non est inuentus, neque in celo, neque in terra, neque subtus terram, qui aperiret librum, et solueret septem  signacula eius, respiceretque illum, nisi agnus qui in medio throni stat tanquam occisus, habens cornua septem et oculos septem: Leo quidem de tribu Iuda, radix Dauid, qui clauem tenens claudit et nemo aperit, aperit et nemo claudit, qui datus est in lucem gentium ut aperiret oculos cecorum, ut educeret de conclusione uinctum, de domo carceris, sedentem in tenebris et umbra mortis. Sunt quidem hic in figura sancte Crucis quinque spherule disposite, que simul numerum septuaginta continent, sigillatim uero unaqueque quatuordecim harumque tres unum uersum tenent in longitudine a summo incipientem et in ima desinentem, ita:

Crux pia constructa hic superasti uincula mortis.
Item in latitudine tres summule alium uersum tenent ita:

Magna bona et sancta hic superasti crimina secli.
Medietas quoque crucis utrique uersui communis est.



FIGURA XI. De quinque libris Mosaicis quomodo per crucem innouentur, exponitur.
 [Figure: [Figura XI] 25Kb]

 Te pater alme poli doctorem carmine in isto
Rectoremque uoco, felicibus annue ceptis
Tu pius et clemens sensum dans, uerbaque casta,
Ut tua quid prima signet lex pandere possim
Ad crucis eternam laudem legisque secunde
Ius demonstrandum, uota, ritusque perennes.
Cum primum hec rite generatio maxima rerum
Exorta est, ex inuisis crucis alma refulsit
Gloria cum dono lux alma beauit, et arua hec
Cuncta simul recreat tua que nunc dextera Christus,
Et uera lucis dans munera cum cruce seclis.
Nam genesis uite laudat mirabile lignum hoc
Inter cuncta fuit plantatum quod paradiso,
uiuificans ligna tribuens et munera fructus.
Hoc patri atque Isaac uexit multandus ad altare,
Orat et exodus hoc iura satis est numerorum.
Eueher atque cui acerdoti umerus canit ore
Nupta canit triuiis leuibus, uentat mare, ludus
 Udat transitu hosticus, ob magnalia cantat.
Et plebs carmen ei optime, pure, mira trophea
Laudem in amore Dei psallitque triumphi: et Eoum
Hoc mare testatur uictrices orbita calles:
At ueterem hoc lignum legis dulcauit abyssum:
Bis petram excutit, uiuam produxit et undam:
Namque Amalech canam deuicit primitus iram.
Signum huius pariter nomen deleuit, et illi
Botrum hoc uecte pium renota uexit uterque
uectorum uotis et ouantibus omnia laudant
Dona Dei terris his gaudia inesse epularum.
Quis bene mysteria dicit uel dicere cuncta
Rite ualet crux dona tua? cui non satis omnis
Lingua creature poterit depromere laudem:
Hostia te Patris eterni dedicauerat aram:
uite serpentem exaltasti et, tu pie, Christum
Monstrasti populo; de te et quid dicere possum,
Cuncta bona dederas, demebas et mala cuncta.



DECLARATIO FIGURAE.


 Quisquis legis prime plenam desiderat habere notitiam, necesse est ut huius figure per omnia memor sit et eius factum mente sepius reuoluat, et comparans priora posterioribus recolat scriptum: Omnia in figura contingebant illis; scripta sunt autem ad correptionem nostram, in quos fines seculorum deuenerunt, et quod exemplari et umbre deseruiunt celestium; et item: Umbram enim habens lex futurorum bonorum, non ipsam imaginem rerum. Umbra enim non sine uero corpore fit, sed tamen ipsa in se ueram et integram speciem corporis non exprimit. Quapropter oportet ut quisquis ueritatis amator est, si umbram prius uideat, ad uerum corpus, cuius ipsa umbra est, ocius oculos conuertat, ne dum penitus in umbra intuitu hereat, ueritatis fructum  negligens perdat. Lex ergo haustum sitientibus prebuit, sed sine ligno potabilis non fuit. Ostendit quippe Dominus Moysi lignum, quod mittens in aquam, omnem amaritudinem in ea absumpsit; et que prius sitientes populos uano alliciebat aspectu, ligno immisso, omnes dulcissimo refrigerabat potu. Itaque, secundum Apostolum, lex quidem est sancta, et mandatum sanctum, et iustum, et bonum, sed lex spiritualis est, ut idem dicit apostolus, et non in uetustate littere, sed in nouitate Spiritus debet intelligi. Littera enim occidit, Spiritus autem uiuificat. Lex ergo Spiritus uite in Christo Iesu liberauit nos a lege peccati et mortis. Nam quod impossibile erat legi, in quo infirmabatur per carnem, Deus Filium suum mittens in similitudinem carnis peccati, et de peccato  peccatum damnauit in carne, ut iustificatio legis impleretur in nobis, quo non secundum carnem ambulamus, sed secundum spiritum. Scriptum quippe est in lege: Maledictus omnis qui non permanserit in omnibus que scripta sunt in libro legis ut faciat ea. Sed quoniam in lege nemo iustificatur apud Deum, et quicunque ex operibus legis sunt, sub maledicto sunt, Christus nos redemit de maledicto legis, factus pro nobis maledictum, quia scriptum est: Maledictus omnis qui pendet in ligno, ut gentibus benedictio Abrahe fieret in Christo Iesu, ut pollicitationem Spiritus accipiamus per fidem. Igitur cum destructa sit maledictio legis per crucem, et eius amaritudo per ipsam conuersa in dulcedinem, dignum est etiam ut in eius effigiem disponantur  libri legis, ut congruentia operis in hoc innotescat, et mysterii sacramentum appareat. Ergo in capite, hoc est, in culmine sancte crucis, sit positus liber Geneseos, quia ipse caput est et primus omnium librorum, narrans quod in principio fecit Deus celum et terram, utique per Filium suum ceternum  sibi Deus Pater, id est, per uerbum suum; de quo dicit Psalmista: uerbo Dei celi firmati sunt, et spiritu oris eius omnis uirtus eius. Hinc dicit et euangelista Ioannes: Omnia per ipsum facta sunt, et sine ipso factum est nichil.

In ima uero parte crucis, hoc est, in pede, sit positus nouissimus quinque librorum legis, id est, Deuteronomium, quod interpretatur renouatio legis, utique significans Euangelium, in quo cuncta, que lex figuraliter atque typice protulit, ueraciter ac spiritualiter sunt enodata, ac nostri Saluatoris ore reserata. Iure ergo in capite crucis geneseos, et in fine Deuteronomium consistunt, quia eum quem lex narrat in principio temporis cum Patre omnia condidisse, in fine temporis hunc Euangelium refert  cuncta per crucem renouasse. Exodus uero bene in dextra ponitur, in quo exitus filiorum Isrel de Aegypto conscribitur, et ibidem plura a Domino facta miracula narrantur, iuxta illud Psalmiste: Dextera Domini fecit uirtutem. Et item: Qui percussit Aegyptum cum primogenitis eorum, et eduxit Isrel de medio eius, in manu forti et brachio excelso. In sinistra quoque liber Numerus est positus, quia ipse sinistras congregationes Chore, Dathan et Abiron, contentiones contra Moysen et Aaron leuasse describit, et per Domini potentiam citius compressas. At Leuiticus, in medio omnium stans, crucis medietatem tenet, quia illum pontificem designat in plurimo ritu sacrificiorum, qui in ara crucis semetipsum obtulit hostiam immaculatam Deo, ad exhaurienda multorum  peccata, et pro transgressoribus exorans, exauditus est pro sua reuerentia. Ergo in quinque tetragonis quinque libri legis per quinque uersus hic notantur, qui sunt iuxta ordinem tetragonorum loco sexto, et per senarium in semet multiplicato. Sexies enim seni faciunt in plana figura sextum tetragonum, quod facit triginta sex. Est quoque uersus tetragoni in arce crucis positus iste:

Te Genesis crux alma beat tua munera laudat.
Secundus uero est, qui in tetragoni dextri cornu positus hic:

Exodus atque canit transitus carmen amore.
Tertius namque in medio crucis est situs hic:

Iura sacerdotis Leuiticus optime psallit.
 Quartus quidem in sinistro cornu scriptus est ita:

Ast Numerus cantat magnalia mira triumphi.
Ultimus etiam qui in ultimo tetragono, id est, in base crucis descriptus est, ita sonat:

Nam Deuteronomium renouantis gaudia dicit.



FIGURA XII. De nomine Adam protoplasti, quomodo secundum Adam significet, et eius passionem demonstret.
 [Figure: [Figura XII] 26Kb]

    Perge salutiferam specioso dicere uersu
Musa crucis Domini laudem, solamen et actum,
In qua mors uicta est, cuncta dimissa piacla,
Lux rediit mundo, uenia et cum munere uenit.
Adam nam primus tulit omnia digna decoris,
Progenie ex tota nocua cum pabula sumpsit,
Cuncta uenusta bona remearunt, cara beata
Cum aduenit Hiesus Adam pie in arua secundus.
Unius ex hominis scelere, tot damna tulere
In rebus cuncti, perituri et morte minores:
Unius atque hominis dono saluantur ubique
Credentes omnes, fruituri ac luce superna.
Denique regnauit per lignum noxia cuncto
Mors etiam mundo dominans et sorte beatum
Captiua regnum per lignum ac perdidit omne:
Et nocuos multos amiserat improba quondam.
En toto tribuit Christus ut ianua sit hinc
Orbi, mundo; nam speciem totam ac pius hic is
 Constituit tollens diras aras huic intus
Et dederat lucem cordis, et pangere pactum.
Primus homo terrenus erat, et pignora tota
Terrena genuit mortis quis debita liquit;
Posterior uerus fuerat celestis et Adam,
Celestisque manet cuius generatio tota.
Hic dominus mundi, terre, pontique, polique,
Regnat in eternum donat cum regna beatis.
Quattuor ipse dabit totius conditor Adam
Iure plagas orbis, tanquam de nomine dictas:
Cuius lux uirtus dominum testantur ubique.
En anatol, dysis, arcton, mesembria, hec sic
Designant odis arte, en decet ut pie cuncta
Auctorem dominum cognoscant laude beata:
Et celebrent Christum, quod uere Filius ipse
Summi sit Patris, et dextera uera tonantis:
Cuius cura bona est, tactus medicina salutis.



DECLARATIO FIGURAE.


 Quid ergo sibi uelit hec figura et hec conscriptio, oportet intelligi. Nomen enim primi hominis, id est Adam, in figura et forma sancte crucis dispositum est; de quo exorte sunt omnes gentes, et omne genus humanum originem traxit; qui secundum Apostolum est forma futuri uidelicet Christi, de quo idem Apostolus ita dicit: Factus est primus Adam in animam uiuentem, nouissimus Adam in spiritum uiuificantem. Et paulo post: Primus, inquit, homo de terra terrenus, secundus homo de celo celestis: qualis terrenus, tales et terreni; et qualis celestis, tales et celestes. Igitur sicut portamus imaginem terreni, portemus et imaginem celestis. Et cur hoc dixerit, statim causam subiunxit: Hoc autem dico, fratres, quoniam caro et sanguis regnum Dei non possidebunt, neque corruptio incorruptelam possidebit.  Recte enim nomen Adam in crucem configuratum ponitur, in qua omne genus humanum per Christum liberatum esse cognoscitur, nec in alia forma species redemptionis nostre magis conuenit haberi quam in illa, ubi plage totius mundi potuere comprehendi. Que scilicet sancta crux est, que iacens totum orbem metitur, de qua peta ait:

Quattuor inde plagas quadrati colligit orbis.
Splendidus auctoris de uertice fulget Eous.
Occiduo sacre lambuntur sidere plante.
Arcton dextra tenet, medium leua erigit axem.
Cunctaque de membris uiuit natura creantis,
Et cruce confixus Dominus regit undique mundum.
Hoc idem et in nomine protoplasti olim designatum fuit, scilicet Adam. In cuius uocabulo quatuor litteris,  quatuor orbis terrarum partes per Grecas appellationes demonstrantur. Si enim Grece dicantur oriens, occidens, aquilo, meridies, sicut plerisque locis sancta eos Scriptura commemorat, in capitibus uerborum inuenies Adam. Dicuntur enim Grece memorate quatuor mundi partes; Anatole, disis, arctos, mezembria. Ista quatuor nomina, si tanquam uersus quatuor sub inuicem scribis, in eorum capitibus Adam legitur; et inde intelligi datur Dominum orbis eum esse creatum, et significare eum qui in cruce quadrata totius orbis futurus erat redemptor et reparator: Unde et secundus Adam dicitur. Habet quoque idem nomen in se mysterium  incarnationis Christi, si numerus in litteris eiusdem nominis secundum Grecorum regulum, quia ad litteras suos numeros computant, intendatur. A enim in numeris apud Grecos significat unum; quatuor; A alterum unum; M quadraginta. Coniunge hos numeros quatuor, fiunt XLuI, et hoc est, quod Iudei in Euangelio respondisse leguntur: quadraginta sex annis edificatum est templum hoc, et tu in tribus diebus excitabis illud? Quod euangelista intelligens dixit: Hoc autem dicebat de templo corporis sui, quia Dominus noster iehsu Christus de Adam corpus accepit, non de Adam peccatum traxit; templum corporeum inde sumpsit, non iniquitatem que de templo pellenda est. Ipsam autem carnem quam traxit de Adam  Iudei crucifixerunt, et ille resuscitaturus erat ipsam carnem triduo, quam illi in cruci erant occisuri, et ita illi soluerunt templum quadraginta sex annis edificatum, et ipse in triduo resuscitauit illud. Benedicamus igitur nos Deum Patrem omnipotentem, qui per uerbum suum sibi ceternum formauit nos. Benedicamus et Dominum nostrum Iesum Christum Filium Dei unigenitum, qui per mysterium incarnationis sue in cruce reformauit nos. Benedicamus et Spiritum sanctum, qui per gratiam suam illuminatos uite eterne consignauit nos: unum et solum Deum omnipotentem, eternum, immensum, inestimabilem, incomprehensibilem, immortalem, inuisibilem; illum unum desideremus, a quo et beabimur; illum solum ex toto corde, tota  mente, tota uirtute diligamus, in cuius amore in eternum iucundabimur; ad illum tantum curramus, illique solum in hac peregrinatione ingemiscamus, qui nos in celestibus in conspectu glorie maiestatis sue remunerabit, et sine fine letificabit. Ipsi gloria, et honor, et potestas, et imperium in secula seculorum. Amen.

Ast hic in quatuor litteris grandioribus nominis Adam, per peruiores litteras quinquaginta et unam, talis conscriptus est uersus, secundum ordinem litterarum nominis Adam legendus, ita:

Sancta metro atque arte en decet ut sint carmina Christo hinc.



FIGURA XIII. De diebus conceptionis Christi in utero uirginis, quatuor crucibus demonstratis: hoc est, CCLXXuI et eiusdem numeri significatione.
 [Figure: [Figura XIII] 26Kb]

    Arbor odore potens, frondoso uertice lata,
Qua summa uere sacro u fluit ordine bertas,
Ortus ditatus et par cui nullus in orbe est
Floribus et foliis, milleno germine diues,
Omnes excedens altas grauitudine syluas.
Cum totam pie magnus uertit honorque decusque,
Ambit uerus honor, letus loquitur ea uoto
Stans homo, liuor hoc nationi denegat atri
Demonis horrendus, rem sciri, laude moueri.
Arbor sola tenens uarios uirtute colores,
Purpureo regis sub tactu roscida fulgens
Aeterno es radio, stant in te nam pie uincte
Aedes turrite, ex hoc dudum est nonne beata
Machina et ipsa Dei, ara, et qui usit suprema
Lar hoc ne est, et mira lucerna, hoc otia tota
Agnus hoc statuit, signans rite uiando
uera salus ista, quos uerus fons bonitatis
Est benedictio que sacrauit, amor, pietasque,
 Sanctas salutis lux, et uita, redemptio uera:
Inque domu princeps donum dat pacis in orbem,
Iuraque amicitie hinc firmauit, deposuitque,
Ascita antiqui nisus, que texit hiems mors, cum
Illecebri lusu circa ignem noxia, enim sic
Pellax decipit, et socordem ubi inquietato
Conspexit uoto iam arridens, uinxit aperte.
O tu, crux speciosa, o pinus pulchrior, omnia
Que uincis nemora, o cedris altior ipsis,
Monstrans e numero radianti dona beata
Aduentu Hiesus que intus probus otia nutu
Istulerit, dabat iisse beate cum pie uenit
Egrediens uulua huc, et blando nomine semet
Signauit, celos terrena et condere regna:
Ut dudum sancti lingua cecinere prophete.
Fecerit hic celsa doctor, dum condidit ima,
Imperium inque humeris tanto sit quod pie regi.



DECLARATIO FIGURAE.


 He igitur cruces quatuor triplici tramite conscripte, ostendunt in semetipsis per litterarum seriem, numerum dierum, quo Domini corpus secundum Ecclesie fidem in utero uirginali constructum atque compactum est: templum uidelicet illud, quod a Iudeis destruendum, et a se in triduo resuscitandum predixit ipse Saluator: quod ut manifestius fiat, ponamus unum capitulum ex libro sancti Augustini de sancta Trinitate quarto, quo istud scriptum est: »Nec immerito, inquit, in edificatione Dominici corporis, in cuius figura templum a Iudeis destructum, triduo se resuscitaturum esse dicebat, numerus ipse senarius pro anno positus intelligitur. Dixerunt enim XLuI annis edificatum templum; et quadragies sexies seni fiunt CCLXXuI, qui numerus dierum complet  nouem menses et sex dies, qui tanquam decem menses parientibus feminis imputantur: non quia omnes ad sextum diem post nouem menses perueniunt, sed quia ipsa perfectio corporis Domini, tot diebus ad partum perducta comperitur: sicut a maioribus traditum suscipiens Ecclesie custodit auctoritas. Octauo enim Kalendas Aprilis conceptus creditur, quo et passus. Ita monumento nouo quo sepultus est, ubi nullus erat positus mortuorum, nec antea nec postea, congruit uterus uirginis quo conceptus est, ubi nullus seminatus est mortalium. Natus traditur octauo Kalendas Ianuarias. Ab illo ergo die usque ad istum computati, CC LXX et uI reperiuntur dies, qui senarium numerum quadragies sexies habent: quo numero annorum templum edificatum est, quia  eo numero senarium corpus Domini perfectum est, quod mortis passione destructum, triduo resuscitauit. Dicebat enim hoc de templo corporis sui, sicut euidentissimo et robustissimo Euangeliorum testimonio declaratur.« Hec Augustinus. De cetero autem illud intuendum est, quam congrue idem numerus forme sancte crucis conueniat, in qua templum Dominici corporis a Iudeis soluebatur, et ab ipso Domino resuscitandum parabatur. Ad hoc enim uenit Christus, ut in carne quam pro mundi redemptione susceperat moreretur; ad hoc mortuus est, ut in ipsa resurgeret. Quapropter intueri libet, quomodo memoratus numerus, id est, CC LXX, et uI, in quatuor partes diuisus, cornua sancte crucis uniuersaliter exprimat, et per singula crucis imaginem  proferat. LX enim et IX in unoquoque cornu consistunt, quod etiam non discrepat a superioris rationis similitudine, qua dictum est CC LXXuI numerum, IX  menses et uI dies complere. Sicut enim nouenarius et senarius numerus in toto excellebat, et secundum eorum denominationem, omnis summa computabatur, ita et in partibus non minus eadem denominatio simul cum mysterio illucescit. Quid enim in nouenario, nisi nouem ordines angelorum; et quid in senario, nisi homo qui in sexta die creatus est insinuatur? Utraque enim creatura in crucis effigie denotatur, quia utraque per Saluatorem in cruce reparatur, et ab utraque mysterium incarnationis Domini honorabatur, quia in die natiuitatis eius ad laudem et letitiam utraque incitabatur. Unde Lucas dicit: Et subito facta est cum angelo multitudo celestis militie, laudantium Deum et dicentium: Gloria in excelsis Deo, et in terra pax hominibus bone uoluntatis.  Et paulo post: Et reuersi sunt, inquit, pastores, laudantes et glorificantes Deum in omnibus que audierant et uiderant, sicut dictum est ad illos.

Quatuor ergo cruces in hac pagina, per quatuor loca picte atque conscripte sunt, hoc modo: longitudo enim crucis uniuscuiusque a summo deorsum, tribus lineis singillatim legendis descendens, unum uersum continet XXXIX litterarum; similiter in latitudine per transuersum, tres linee a sinistra in dexteram tendentes, unum uersum faciunt, et ita fit, ut littere que in medio crucis sunt, utrique uersui communes sunt, nouenarium exprimant numerum; ille uero que in cornibus circumposite sunt, sexagenarium. Est autem uersus hic in longitudine crucis supreme XXXIX litterarum:

 Forma sacrata crucis uenerando fulget amictu.
In latitudine uero iste totidem litterarum:

Magnus uestit honor letus loquor hoc nationi.
In fine quippe crucis, in longitudine hic uersus est:

Corporis ego sacri constructio in arte beata.
In latitudine quoque iste:

Enumero radians qua intus probat iisse beate.
At in dextre crucis longitudine hic legendus est uersus:

Nunc canam at exorans Iesum abdere et uda piare.
Et in latitudine iste:

uera salus ista est benedictio sancta salutis.
Nam in sinistre crucis longitudine talis est uersus:

 In toto ipse manens tenet ipseque uiuit in omni.
Atque in latitudine talis:

Fons bonitatis amor pietasque redemptio uera.



FIGURA XIu. De annis ab exordio mundi usque in annum passionis Christi, in notis Grecarum litterarum, secundum formam sancte crucis dispositis, simul cum sacramento quod in hoc reuelatur.
 [Figure: [Figura XIu] 31Kb]

 Dignum opus et clarum uictoris psallere regis
uexillum insigne dominantis laude triumphum;
Quo mundum eripuit, nocui et quo sceptra tyranni
Distruxit, reprobans rectoris regmina falsa:
Quo bene sustentat celum, pelagusque, solumque:
Cuius in orbe sacra exfuerit nam altatio, quando
Mysterio adcurrens nascentis ab origine mundi
Annorum secli series hec attulit, atque hinc
Iure sacre fidei plebes concurrere scriptis
Credentes fecit, proba conditor omnia condens
Tempora, cum numero concordans cuncta sacrato
Cuncta quia Dominus renouauit secula prisca;
Sanguine nam recreans perfecit cuncta cruore,
Iam bonus in primis tunc finxit que exa diebus.
Principium ut Genesis pie sancto dogmate pandit,
Quod hominem faciens complesset facta creator:
Sicque die sexta hominem reparando redemptor
 Sabbata demonstrans, celebrauit sabbata uere.
En patrat hunc numerum sussum quod passio falso
Oppetat, inde premat temptantem hanc usiam arti
 Occumbat curarum ut uincta est pars sita dirum.
Quod nunquam post hec fallacis factio plebis
Iam ostendet, pandat pietatis sed proba uirtus
Dogmata uera Dei per cuncta hec tempora mundi
Sanctificare crucem, benedicere regna futura
Que esset Saluator, benedicta potentia Patris:
Nempe daturus eis summo noua premia Christus,
Quos monitis flexit, docuit quos uerba salutis.
Quos pia corde fides operis quos infula uestit:
At crucis hec species tribuit solamina fidis
Materiam laudis bonitatem hinc scire creantis:
Qui pius omnipotens uitam dedit ante salubrem,
Quando hominem uoluit paradisum sorte tenere:
Et post lapsa fugam miserans quoque noluit ipsum
Fraude perire lupi, hanc maxime conditor arcem:
Sed crucis ad uitam uoto dedicauerat orbi huic,
uirtutum ut numero eueheret ad sceptra superna.
 Spes, amor atque fides omnes quos sanxit ab euo
Perpetuo dignos Christi uenerabile uisu hinc.



DECLARATIO FIGURAE.


 In hac pagina continetur numerus annorum ab exordio mundi, usque in annum passionis et resurectionis Domini: scilicet in litteris Grecis que in crucis figuram disposite sunt, qui est [1Kb] [u]CCXXXI, secundum fidem chronicorum Ensebii ac Hieronymi. Siquidem secundum eorum computationem, sunt anni ab Adam usque ad diluuium [u]CCXLII; a diluuio autem usque ad Abraham anni DCCCCXLII; ab Abraham autem usque in annum Xu Tiberii Cesaris, quo Dominus in Iordane ab Ioanne baptizatus est, et salutarem uiam populis annuntiauit, signis atque uirtutibus uera comprobans esse que diceret, sunt anni [II]XLIu: qui scilicet omnes iuncti faciunt annos [u]CCXXuIII. Adde tres annos, quando in XuIII Tiberii Cesaris anno, ad passionem Dominus uenit, et a Iudeis crucifixus, tertia die resurrexit, fiunt omnes anni [u]CCXXXI. Qui si diuidantur secundum litteras suprascriptas in cruce, mysterium nobis uenerandum innuitur. Quatuor igitur sunt littere, que crucis effigiem conficiunt uidelicet , et ; sed tres posteriores quater  sunt posite, id est, per singula cornua semel. quoque in medio crucis semel est posita. Quarum si potestas in numeris consideretur earum, hic dispositio gratie superne nobis dona demonstrant. Siquidem Grecorum ternarium numerum significat, septenarium, tricenarium, et millenarium. Sed qui nobis in , nisi fides Trinitatis innuitur? quid per , nisi spes fidelium? et quid per , nisi caritas? quid uero per , nisi eterna beatitudo significatur? Recte enim per , que prima harum litterarum, et in medio crucis posita est, fides ostenditur, quia fundamentum bonorum operum, et initium salutis nostre, fides recta est. Impossibile est enim sine fide placere Deo, quia iustus ex fide uiuit. Per quoque bene spes intimatur, quia omnis fidelium intentio ad eternam requiem, que per septenarium significatur, anhelat, dicens cum Propheta: Sitiuit anima mea ad Deum fontem uiuum, quando ueniam et apparebo ante faciem Dei? Charitas quoque  rite per exprimitur, que sancte crucis tenet imaginem. In crucis enim opere magna caritas Dei Patris ostensa est, qui proprio Filio suo non pepercit, sed pro nobis omnibus tradidit illum, sicut ipse Saluator de se dixit in Euangelio: Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat uitam eternam. Et Apostolus: Commendat autem Deus suam caritatem in nobis, quod cum adhuc essemus peccatores, Christus pro nobis mortuus est. Multo igitur magis iustificati in sanguine ipsius salui erimus ab ira per ipsum. igitur CCC numerum significat: quod sunt sexies quinquageni. In quibus numeris quid aliud quam perfectio caritatis insinuatur? Quinquagenarius enim numerus propter Pentecosten Spiritus sancti gratiam demonstrat. Et senarius numerus perfectus est. Charitas Dei  diffusa est in cordibus nostris per Spiritum sanctum qui datus est nobis. Per igitur litteram, que millenarium  numerum exprimit, apte beatitudo eterna significatur. Nam millenarius numerus pro significatione perfectionis solet poni in Scripturis, quia nimirum numerum quadratum solidum facit. Decem quippe decies ducta centum faciunt. Que uidelicet figura iam quadrata, sed adhuc plana est, uerum in altitudinem surgat, et solida efficiatur. Multiplica C per X, et fiunt mille. Quo perfecto numero stabilis et inseparabilis et uelut conquadrata iustorum in celis uita designatur, quia ex omni parte perfecta est cum et animarum infinita letitia, et corporum immortalitate perfruuntur; quando speciem status sui perfectam habent, id est, in longitudine eternitatem, in latitudine caritatem, in altitudine diuinam contemplationem. Denique de ipsarum litterarum characteribus libet aliquid ad sensum dicere, que memoratos numeros notant, et situ suo crucis effigiem demonstrant.  Siquidem que sursum erecta est, et in summo plana est, bene significat fidem que sursum erigi ad Dominum debet, et statum mentis firmare; sed tamen cum magne humilitatis custodia seruari, ne passim incerta uagando, in errorem cadat. Quas utrasque res Apostolus ostendit dicens: Fratres, state in fide, uiriliter agite et confortamini. Item alibi: Non plus sapere quam oportet sapere, sed sapere ad sobrietatem. Unicuique autem sicut Deus diuisit mensuram fidei. ergo bene intimat spem, que fines suos in anchore morem curuat, ostendens nos debere spe ad celestia immobiliter coherere, ne nos tempestas persecutionem, siue turbo tentationum, seu illecebra uoluptatum ab eterne uite desiderio possit euellere, de quo Apostolus ad Hebreos scripsit: Fortissimum, inquit, solatium habeamus, qui confugimus ad tenendam propositam spem, quam sicut anchoram anime habemus tutam ac firmam, ac incedentem usque ad interiora uelaminis, ubi precursor  pro nobis introiit Hiesus secundum ordinem Melchisedech, pontifex factus in eternum. ergo littera que similitudinem crucis habet, et duplici compingitur forma, bene duo precepta caritatis nobis insinuat. Pars enim eius quedam sursum ascendit, quedam uadit per transuersum; sed illa pars que sursum erecta est, diuinum nobis commendat amorem, ut Deum et creatorem nostrum toto corde, tota anima, tota mente diligamus; illa uero que per medium ducitur, ita tamen ut in erecta parte sursum consistat, nostrum nobis inuicem insinuat amorem, que diuino amore debet ordinari, ut amicos diligamus in Deo, et inimicos propter Deum. De qua re apostolus Ioannes nos instruit: In hoc, inquit, cognouimus caritatem Dei, quomodo ille pro nobis animam suam posuit, et nos debemus animas pro fratribus ponere. Et item: Hoc mandatum habemus a Deo, ut qui diligit Deum, diligat et fratrem suum. uero, que Grece chile, Latine mille significat, non directis lineis, sed circumferentibus scribitur,  quando mille significat. Ita , quia alium numerum indicat, in directis lineis scripta. Hanc ergo perfectionem sanctorum in celis diximus significare, que circumductis lineis scribitur, ut ostendat gaudii celestis nullum esse terminum, ubi sanctorum laus sine fine manebit, de quibus ait Propheta: Beati qui habitant in domo tua, Domine, in seculum seculi laudabunt te, quando secundum Isaiam prophetam, stabit semen sanctorum coram Deo, quasi celi noui et terra noua, et quando erit mensis ex mense, et sabbatum ex sabbato. aut prima littera nominis Christi est, et bene hoc conuenit huic rationi. Ipse est enim gaudium nostrum, cui dicimus cum Propheta: Letificabis nos in gaudio cum uultu tuo, in quem et desiderant angeli prospicere. Igitur ipsarum litterarum series a incipiens, id est, a medio crucis per quatuor plagas ducitur: hoc mirum significans, quod post passionem Christi, eius discipuli incipientes ab Hierusalem, ceperunt Euangelium in toto orbe predicare, et  diuina carismata cunctis gentibus distribuere, ut ex cunctis terrarum partibus fideles ad premia eterna, per fidei et spei et caritatis bona mererentur peruenire. Sunt quoque duo uersus hic sancte crucis in notis memoratis numerum conscripti, quorum prior in longitudine ab arce crucis deorsum legendus est, ita:

En crucis hec species iehsu bene monstrat honorem.
Altera uero per transuersum eius limitem, secundum ordinem recitandus est ita:

Computat hunc numerum iehsu quo est passus in aruis.
iehsu quoque nomen, quod gramma nota crucis media continet, utrique uersui communis est, ut euidenter ostenditur.



FIGURA Xu. De quatuor euangelistis et Agno, in crucis specie constitutis.
 [Figure: [Figura Xu] 36Kb]

 Nate Patris summi, qui tela ferocia frangis,
Da mihi rite crucis uictricia carmina fari.
Nam celeste animal mitis uolat ore Iohannes
Transpenetrans aquila, et uero omine uidi
Eoum solem, uerbum hausit in arce polorum hoc:
Gratia sicque Iohanni ante omnes uiuido fatu
Donata, utque artus hominis sibi sumeret auctor
Scripserit; atque in principio Deus unus et almus
Semper cum Patre qui pio erat: uitaque, salusque,
Sit natus, factusque caro, dominatur in orbe.
Hunc leo, hunc uitulus regem dant, pontificemque.
Ut leo, qui fortis retulit certamine predam;
Hostiam et obtulerit summus se rite sacerdos,
Mystica dona suis consortibus optime donans.
Nempe datorum mysterio septem et pie panum:
 Dat Marcus septem spiritus quoque uiuide cantu.
O tu regem iusti ecce agnum da pie Lucas:
Hoc signatque fides Dei ecce ea, pontificemque
 Dat uox clarum hedos qui tollit cum fuit in dies.
Formantis manus et par ecce diebus Herodis
In Bethleem genitus matre ammirabilis infans:
Ipse satus Maria, mundo ditissima cura huic:
Nobilis atque puer, persona uetusta dierum
Qui uenit de Edom, de Bozra, hic ueste cruenta
Calcaturus erat qui solus torcular, auctor
In cruce pensandus qui sustinet astra supernus:
Ut crux alma foret diuino hec munere diues.
Nam scribens bene Mattheus dedit ordine primus
Qui in facie firmat ius, hunc ab origine Dauid
Progenitum esse hominem signauit, quem pie uotum
Cum monstrauit in ordine stirpis fidus Abraham:
Quod genus hoc dederit pistillo fraudis inique
Expulso nam rite liber genus omne retextum
 Continet hoc uere rationis credere signum,
Nempe decet dudum Christus quia nascier illa
Promissus stirpe est, Saluator maximus orbi.



DECLARATIO FIGURAE.


 Hic quoque quatuor illa animalia prophetica circum Agnum stantia, similitudinem crucis exprimunt: que uisio Ezechielis atque Apocalypsis Ioannis commemorant: que Ezechiel in medio ignis uel electi esse scribit, et Ioannes in medio sedis et in circuitu sedis. Sed Ezechielis uerba de his prius uideamus, qui inter alia ita scripsit: Similitudo autem uultus eorum facies hominis et facies leonis, a dextris ipsorum quatuor, facies autem bouis a sinistris ipsorum quatuor, et facies aquile de super ipsorum quatuor, et reliqua. Ioannes uero ita scripsit: Et in medio sedis et in circuitu sedis quatuor animalia plena oculis ante et retro: et animal primum simile leoni; et animal secundum simile uitulo; et tertium animal faciem habens quasi hominis; et quartum animal simile aquile uolanti. Et paulo post subintroduxit aliam uisionem ita dicens: Et uidi, et ecce in medio throni et quatuor animalium et in medio seniorum agnum stantem tanquam occisum, habentem cornua septem et  oculos septem, qui sunt septem spiritus Dei missi in omnem terram. Cum in quatuor animalibus et in quatuor eorum faciebus propheta et apostolus concordent, licet in aliquibus differant, que modo non uacat dicendum per singula, uideamus quid ille situs significet horum quatuor animalium, que Ioannes scripsit in circuitu sedis esse et agni, qui in medio throni stat. Nonne crucem Domini? Quando ergo dicitur in circuitu sedis quatuor esse, non aliud reor illum significare uelle, quam in quatuor partibus, id est, ante et retro, dextra et sinistra, quantum ad positionem loci pertinet, ceterum inlocaliter aliquid huiuscemodi diffiniri non potest. He ergo quatuor partes quid aliud significant, quam quatuor cornua crucis, si iacentem illam considerare uelimus? Agnum uero qui in medio sedis est, quid aliud quam mediam crucem tenere intelligimus? Ipse enim in ea confixus est qui abstulit peccata mundi. Quatuor quippe hec animalia quatuor euangelistas significant, ut Ecclesie tradit auctoritas,  hoc est, Mattheum, Marcum, Lucam, Ioannem, qui iure in sancte crucis specie conscribuntur, quia passionem Domini et resurrectionem in libris sancti Euangelii omnes concorditer testantur. Mattheus iure in imo positus speciem hominis tenet; quia in principio Euangelii sui genealogiam Saluatoris describens, ex terrenis parentibus eum carnem assumere intimauit. Marcus uero et Lucas, quasi iam altius constituti, regiam in eo potestatem et sacerdotalem dignationem significant: quorum prior, hoc est, Marcus, speciem leonis habet, in quo uox leonis in eremo rugientis auditur. uox clamantis, inquit, in deserto: Parate uiam Domini, rectas facite semitas eius. Nam Amos dicit: Dominus de Sion rugiet, et de Hierusalem dabit uocem suam. Leo est rex bestiarum, unde Salomon dicit: Sicut fremitus leonis, ita furor regis. Et in Genesi patriarca Iacob de Iuda  dixit: Catulus leonis Iuda, ad predam,  fili mi, ascendisti, requiescens accubuisti ut leo et quasi leena. Quis suscitabit eum? Non auferetur sceptrum de Iuda et dux de femoribus eius donec ueniat qui mittendus est: et ipse erit exspectatio gentium. Alter quoque, hoc est, Lucas, uituli similitudinem tenet: qui a Zacaria sacerdote initium sumens,  ipsum Dominum etiam de cognatione sacerdotum secundum hominem natum testatur, cum angelum narrat ad Mariam matrem eius dixisse: Et ecce Elizabeth cognata tua concepit filium in senectute sua. Et a Dauid per Nathan genealogiam Saluatoris ducens, ipsum sacerdotem esse insinuat. Ioannes autem speciem aquile in se ostendit, qui iure in arce crucis consistit, qui ad altiora uolans, secretiora Christi diuinitatis mysteria explorat, et quasi in ipsum deitatis solem, mentis oculos figens, statim in principio Euangelii sui de diuinitate Christi exorsus est, ita: In principio erat uerbum, et uerbum erat apud Deum, et Deus erat uerbum. Quatuor ergo Euangelia a quatuor euangelistis conscripta, quatuor flumina paradisi de uno fonte procedentia significant, quia sicut ipsa ex una matrice fontis procedentia totam terram rigauerunt, ita ab uno uero fonte, hoc est, Christo, a quo qui semel bibit, non sitiet in eternum, quatuor Euangelia emanantia, et per predicatorum ora diffluentia, totum mundum ad uirtutum  fructus germinandum irrigant. Hec sunt diuini currus, quatuor rote, que sequebantur, quatuor animalia, quatuor facies et quatuor alas habentia. Quod autem propheta dicit: Quod apparuerit rota una super terram iuxta animalia habens quatuor facies; et statim subiungit plurali numero: Et aspectus earum quasi uisio maris, et una similitudo earum quatuor, et reliqua, potest ad intellectum huiusce rationis transferri. In rota enim una quatuor species rotarum apparuerunt, quia quatuor Euangelia in una passione Saluatoris concordarunt. Tanta enim similitudo erat rotarum quatuor sequentium animalia quatuor ut una rota uerissime crederetur, tantaque similitudo est in narratione euangelistarum, ut uno Spiritu dictata facillime approbetur. Quod per quatuor partes earum ibant rote et non reuertebantur cum ambularent, quia per quatuor plagas mundi docendo discurrunt Euangelia, nec regredientur abnegare quod docent; quia ueritas tenorem obseruat  rectitudinis, nec deflectitur in obliqua falsitatis. In ipsis quippe quatuor animalibus sunt scripta sibi conuenientia, hoc est, ius et auctoritatem eorum significantia, quid de Domino Saluatore predicent. Nam in specie hominis deorsum scriptus est hic uersus:

Mattheus hunc hominem signauit in ordine stirpis.
Leo uero hec habet uerba: Marcus regem signat. Imago quoque uituli hec continet: Dat Lucas pontificem. Ast aquila in arce crucis consistens hunc sonat uersum:

Altiuolans aquila et uerbum hausit in arce Iohannes.
Tenent et quatuor chartas hec eadem animalia, in quibus principales eorum sententie denotantur, unde quatuor Euangeliorum prime partes demonstrantur. Agnus quippe, qui in medio stat, habet in capite et in cornibus scriptum: Septem Spiritus Dei. Quod idem significat septem cornua, et septem oculi. In  corpore uero reliquo tenet et sententiam Baptiste Ioannis de se: Ecce agnus Dei, ecce qui tollit peccata mundi. In cruce nempe, quam gestat in capite, ostendit scriptum Grecum nomen: YOS, quod interpretatur filius, significans quod hec imago non agnum quemlibet communem, sed Dei Filium demonstrat.



FIGURA XuI. De septem donis Spiritus sancti, que propheta Isaias enumerat.
 [Figure: [Figura XuI] 36Kb]

 Spiritus alme, ueni supera directus ab arce,
Ut tibi deuotam mentem et bene credula corda
Tu dedices uatis, qui spiritus es quoque uite;
Quem ex Patre promissum sapientia mittere semet
Promisit Christus, antiquum laude nouumque
Altithroni donum, chare et pia pactio sponse:
In cruce quam sponsus regali sanguinis ostro
Dotauit, desponsauit in scammate secli hoc.
Cui das ergo, bene intellectu singula carpit
Mysteria, interne doctus atque omnia pensat,
Qualiter ipsa Patris sapientia Christus in orbem
Te pignus dederit, quem sponse nobilis arram
Esse sue uoluit, dum Spiritus auctor es, omnem hanc
Formasti et molem, tu conspicis interiora et
Non erit ulla tibi, ni ilico scrutaberis illam.
Namque creatura inuisa in conspectibus almis
Quem rite Isaiam scio et septem, his dare summis,
 uite te bis enim in sensum indere se sator infit
Christus, dans clarum mandatum bini et amoris,
Ut Deus ex toto cordis psallatur honore,
Almus ametur, amorque scientia cui detur omnis ipse.
Exin ut fratris cuncti amplectentur amorem:
Quod crux alma Dei benefacto schemate signat.
Nam pars sursum erecta Dei pie mandat amorem,
Transuersa pacem dat, quam cum fratre tenendam
Constituit, sancte pietatis summus amator
Christus qui in cruce erat infixus hostia pacis.
Propter amicorum pius arbiter orbis amorem
Dilectam ponens animam, atque exempla reliquit.
Hunc tu sanctificans  amorem
Spiritus inde mihi timor omnis noxius absit:
Quatenus aucta crucis diuine gloria mecum
Carmine permaneat, tu implebis carmine mutum
Os, et rite facis celestem psallere cantum.



DECLARATIO FIGURAE.


 Scriptum est in Isaia: Egredietur uirga de radice Iesse, et flos de germine eius ascendet; et requiescet super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini. Septiformis igitur gratia Spiritus sancti per prophetam annumeratur, que super florem illum iucundissime requiescere dicitur, qui in Canticis canticorum sponse dicit: Ego flos campi et lilium conuallium. uirgam quoque et florem, de quo propheta narrauit, Iudei ipsum Dominum dicunt pro potentia regnantis et pulchritudine; nos autem uirgam dicimus sanctam Mariam de stirpe Iesse progenitam, que nullum habuit sibi fruticem coherentem, quia nullum habuit carnalis copule coniugem; florem uero Dominum Iesum, qui de cortice humane nature splendidissimus erupit, quia sine sorde peccatorum ex uirginali utero natus processit; qui et in carnis sue castitate candorem lilii demonstrauit, et  in sanguine passionis rose ruborem ostendit. Super illum ergo requiescit Spiritus Domini, hoc est, eterna habitatione permanebit, quia in eo habitat omnis plenitudo diuinitatis corporaliter. Non enim ad mensuram dat Deus Spiritum; sed unxit eum Deus Pater oleo letitie pre consortibus suis; et de plenitudine eius nos omnes accepimus. Quomodo igitur de Christo scriptum est, quod acceperit Spiritum sanctum a Patre, et ipsum dederit? Utraque natura in eo monstrata est, humana scilicet et diuina. Accepit ut homo: dedit ut Deus. Nos autem accipere hoc donum quidem possumus pro modulo nostro; effundere autem super alios non utique possumus; sed ut fiat, Dominum super eos quod id efficiatur inuocamus. Sed queri potest cur propheta a Spiritu sapientie numerare inceperit, et in Spiritum timoris desierit, cum Psalmista dicat: Initium sapientie timor Domini. Quod ita solui potest: Propheta ergo cum de flore uirge, que de radice Iesse egressura erat, prophetauit, id est, Christo, quia ipsum in diuinitate  ceternum Patri intellexit, et totius boni et sanctitatis, imo omnium rerum auctorem cognouit, ut cum tanta plenitudine sanctitatis a celis ipsum ad nos usque descendere significaret, et in nostram, id est, humanam naturam gratiam diffundere monstraret, ab ipso fastigio spiritualium donorum incipiens ad ima usque progreditur. Que est enim maior gratia, quam ipsum omnipotentem creatorem, a quo, et per quem, et in quo sunt omnia, et ipsam sapientiam eternam, a qua, et per quam, et in qua illustrantur omnia, pro modulo nostro plene atque perfecte conspici? aut que minor quam propter penam gehenne a peccatis se hominem compescere? Nec dum enim in gradus superiores ascendit, qui in isto penaliter afficitur, quia timor penam habet. Qui autem timet, non est perfectus in caritate. Sed non nisi per istum humana infirmitas ad superiora ualet conscendere. Atque ideo dicit Psalmista: Initium sapientie timor Domini, quia primitus debet homo  per timorem a peccatis se cercere, sciens scriptum, quod Deus unicuique reddit secundum opera sua, quodque impii ibunt in supplicium eternum, iusti autem in uitam eternam; et sic amore mercedis eterne in ceteros gradus ascendere, id est, in secundum gradum, ut pius sit et mitis, fidem hominis rectam, et nulli malum pro malo, sed semper quod bonum est reddens; neque maledicenti remaledicens, sed e contrario benedicens. In tertium quoque,  ut scientiam habeat bona eligere et mala reprobare, diuertere a malo, et facere bonum; sequi pacem et odium spernere. In quartum ut fortis sit, firmo iustitie incedens gradu, et non patiatur se ullis corrumpi prosperis atque ullis affici aduersis. In quintum uero gradum, ut omnia uero consilio agat, et secundum id quod Scriptura diuina docet obediens faciat, id est, ut dimittat debita proximis suis, quatenus dimittat sibi Deus peccata sua; misereatur alterius, ut sui misertus sit Deus; faciat amicos de mammona iniquitatis, ut cum deficiat recipiant eum in eterna tabernacula: seminet terrena, ut metat celestia; perdat modo animam suam in hoc mundo, ut in uitam eternam custodiat eam, et his similia. In sextum, ut intelligat Deum, id est, tota cordis intentione illum perquirat, tractet, inspiciat, et omnes malos cogitatus cordi suo aduenientes subito euellere festinet, et paruulos suos ad petram allidet Christum. Cum autem in septimum  ascenderit gradum, id est, in sapientiam, iam ipsum hominem exhibebit perfectum, et ex seruili conditione in filium transit: et non necesse habet ut aliquis doceat illum, sed, sicut scriptum est, unctio eius docet eum de omnibus; delectatus perfecta dilectione Dei certus effectus est cum Apostolo, quod neque mors, neque uita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia poterit eum separare a caritate Dei, que est in Christo Iesu Domino nostro. Quod autem bis hic numerantur eadem septem dona Spiritus sancti, duo nimirum significat precepta caritatis, que per Spiritum sanctum diffunditur in cordibus nostris; siue duo Testamenta, que per eumdem Spiritum dictata atque conscripta sunt; que in una cruce, id est, in una passione Christi compacta atque coadunata sunt. In cruce ergo Christi duo efficiuntur: unum quia omne diuortium et inimicitia in ipsa dissoluta sunt, pacificataque omnia sunt in ipsa que in  celo et que in terra sunt. Descripsi ergo hic florigeram crucem quatuor coloribus precipuis, id est, hyacinthino, purpureo, byssino, et coccineo, ut floris illius iucundissimi decorem demonstrarem, quem prophetica locutio narrat de stirpe regia exortum; qui speciosus forma pre filiis hominum existens, omnium uirtutum decorem in semetipso ultra omnes mirabiliter ostendit. Nec enim ullum sanctorum fas est credere, ad excellentiam caritatis eius peruenire potuisse, quia illum solum sine peccati macula constat natum esse, et quod ceteris ex parte conferebat gratia, illi totum ex integro prebebat natura. In hyacintho quippe intelligimus celestem eius inter homines conuersationem; in purpura passionis sanguinem; in candore et bysso corporis eius inuiolatissimam castitatem; in cocco quoque precipuam ac perfectam caritatem. His quidem omnibus homo Christus iehsu inter homines natus serenus resplendebat, quia totius decoris pulchritudine intus forisque  plenus erat. Proficiebat igitur puer iehsu sapientia et etate et gratia apud Deum et homines, et uir factus populi testimonio laudatus erat dicentis: Bene omnia fecit: et surdos fecit audire, et mutos loqui. Qui doctrina sua mundum illustrans atque egrotos eius sanans, per mortem destruxit mortem, et triumphans resurrexit in gloria, ascendit in celos, sedet ad dexteram Dei Patris, inde uenturus iudicare uiuos et mortuos, et seculum per ignem.



FIGURA XuII. De octo beatitudinibus euangelicis.
 [Figure: [Figura XuII] 33Kb]

 Sancta, beata, potens, uite laus, gloria Christi
Crux ueneranda Dei tu, prospera functio secli,
Digna, bona atque pia, Christo afficeras quia membra
Stipite suspensa, afflictos sub carceris umbra
Deriperas populos, regnum in sublime repostum
Quis dederas: quoniam spectatio longa polorum
Reddita iure piis beat olim, et stemmate dignos:
Nam bona que in terram pius arbiter ore sereno
Semina dispersit sacra, multiplicauit, amauit:
Queque sedens montis orauit in arce magister.
Discipulis tribuens pactum, pia federa iuris:
Incipiebat enim almifico tunc ordine sanctis
uirtutum his titulis Dominus pia pandere dicta.
Ut benedicta Patris proles hoc dogmate signet.
Crux quia tota bona complectit, et optima per se
Dat, docet alma, annectit amantibus atque beata:
 Sic felix diuinam ardore tremens preme cordam.
Qui hic es, fac et iustitiam, hoste pio, algida serua
Flentes qui cupidos, nam his sursum omen ad eumque,
 Quis consul eterna ac sit miseratio, cernent,
Dolatio, idque refectio, pastio larga, et in arce
Non alto actio competit ore, repensque supernum
Ops est nunc, ualet hic atque hoc satis, interna cum
Longe absunt, humiliue solo, quod pronus adorat.
Cum uerbum haud solum mites, sed in ordine mores
Omnitenens poscit semper hoc temporeque omni.
Ergo beatorum est habitare in luce uolentum, et
Octeno hoc numero ut super ardua dona requirant,
Hocque resurgentes regnum: quia sic cruce uadent.
Crux uia, scala, rota, patria, dux, porta, triumphus,
uita beata hominum meritorum, et maxima merces:
Bina quater posita en, regni pia formula pandit
Sancta bonos bene dona polum scandendo mereri:
Cuncti potensque Dei Dominus hoc omnipotentis
Spiritus ipse modis uult pacis scandere sedem:
 Septenosque gradus superis erexerat astris, quo
Alta poli hinc pie posse benignos panderet ire,
Quos comitatur amor, ratio, lux, laus, bona uirtus,
Gloria, stemma, thronus, quis additur arce polorum.



DECLARATIO FIGURAE.


 Octo ergo beatitudinum series hic in specie sancte crucis notantur, ut cuncto fidelium populo innotescat: ubi salutis sue habuerit initium, et ubi perfectionis sue inuenturus sit supplementum, quando per passionem Christi acceperit remissionem peccatorum, et per resurrectionem eius uitam et immortalitatem speret eternam; quando beatitudinis quoque celestis a nullo alio requirat integritatem, quam ab illo a quo consecutus est denuo redemptionem. Merito ergo sancte cruci hec cuncta sacramenta conueniunt, quia per illam liberati pactum fidei et societatem unitatis populi ineunt. Ibi insinuatur a morte redemptio, ibi demonstratur sancta morum conuersatio, ibi intimatur omnium uirtutum perfectio, ibi promittitur ad eternam uitam resurrectio, ibi eterne uite speratur adeptio et uere felicitatis acquisitio. Nam quoniam post enumerationem ad tractatum spiritualium carismatum de octo beatitudinibus sermo nobis haberi  placuit, uideamus quomodo he due res sibi conueniant, et si habitudo sancte crucis hanc conuenientiam in se demonstrare ualeat. Facit enim beatus pater Augustinus in libro quem de sermone Domini in monte placuit nominare, huius conuenientie talem commemorationem, ita dicens: uidetur ergo mihi etiam septiformis operatio Spiritus sancti, de quo Isaias loquitur, his gradibus sententiisque congruere, sed interest ordinis. Nam ibi numerationem ab excellentioribus cepit: hic uero ab inferioribus. Ibi namque incipit a sapientia Dei, et desinit ad timorem Dei, sed initium sapientie timor Domini est. Quapropter si gradatim tanquam ascendentes numeremus, primus ibi est timor Dei, secunda pietas, tertia est scientia, quarta fortitudo, quintum consilium, sextus intellectus, septima sapientia. Timor Dei congruit humilibus, de quibus hic dicitur: Beati pauperes spiritu, quoniam ipsorum est regnum celorum, id est, non inflati, non superbi. De quibus Apostolus dicit: Noli altum sapere, sed time, id  est, noli extolli. Pietas congruit mitibus: qui enim pie querit, honorat sanctam Scripturam, et non reprehendit quod nondum intelligit, et propterea non resistit, quod est mitem esse. Unde hic dicitur: Beati mites, quoniam ipsi hereditate possidebunt terram. Scientia congruit lugentibus: qui iam cognouerunt in Scripturis, quibus malis uincti teneantur, que tanquam bona et utilia ignorantes appetiuerunt. De quibus hic dicitur: Beati qui lugent nunc, quoniam ipsi consolabuntur. Fortitudo congruit esurientibus et sitientibus. Laborant enim desiderantes gaudium de ueris bonis, et amorem a terrenis et corporalibus auertere cupientes. De quibus hic dicitur: Beati qui esuriunt et sitiunt iustitiam, quoniam ipsi saturabuntur. Consilium congruit misericordibus. Hoc enim unum remedium est de tantis malis euadendi, ut dimittamus, sicut et nobis dimitti uolumus, et adiuuemus in quo possimus alios, sicut et nos in quo non possumus  cupimus adiuuari. De quibus hic dicitur: Beati misericordes, quoniam ipsi misericordiam consequentur. Intellectus cordis congruit mundis corde, tanquam purgato oculo quo cerni possit quod corporeus oculus non uidit, nec auris audiuit, nec in cor hominis ascendit. De quibus hic dicitur: Beati mundo corde, quoniam ipsi Deum uidebunt. Sapientia congruit pacificis, in quibus iam ordinata sunt omnia, nullusque motus rebellis est; sed cuncta obtemperant spiritui hominis, cum ipse obtemperat Deo. De quibus hic dicitur: Beati pacifici, quoniam filii Dei uocabuntur. Et paulo post subiunxit: Et ista quidem in hac uita possunt compleri: sicut completa esse in apostolis credimus. Nam illa omnimoda in angelicam formam mutatio, que post hanc uitam promittitur, nullis uerbis exponi potest. Beati qui persecutionem patiuntur propter iustitiam, quoniam  ipsorum est regnum celorum. Hec octaua sententia, que ad caput redit, perfectumque hominem declarat, significat fortasse et circumcisionem octauo die in ueteri testamento, et Domini resurrectionem post sabbatum, qui est utique octauus dies, idemque primus. Bene ergo omnis uirtutum series in gradus distribuitur, quia omnis uita fidelium per incrementum atque ad augmenta ad altiora subleuatur, donec ad summam perfectionis, id est, caritatem perueniat, illam uidelicet que perfecta foras mittit timorem, per quam meretur iam habitatorem in se habere Deum: quia Deus caritas est, et qui manet in caritate, in Deo manet, et Deus in eo: quando iam sedata tentationum tempestate, tota in Dei contemplatione erit. Hinc dicit Psal.: Ambulabunt de uirtute in uirtutem: uidebitur Deus deorum in Sion; et alibi: Factus est in pace locus eius, et habitatio eius in Sion. Et hoc rite per spiritualia carismata innotescitur: quia per  Spiritus sancti gratiam omne datum optimum, et omne donum perfectum nobis conceditur. Recte quidem hi gradus in sancte crucis forma disponuntur, quia per ipsam ad celeste regnum uere conscenditur. Sed quia due partes sancte crucis sunt, una que erecta stat, altera que per transuersum uadit, ita gradus ipsi octo beatitudinum a nobis in illa dispositi sunt, ut ab imo usque ad medium in erecta eius parte ascendatur, et tunc per transuersam illius partem, ascensionis ordo ducatur. Deinde in erecta eius parte, in ea que transuerso eminet, ascensus ille finiatur: quod cuilibet facile patebit, si uersus, quos in ea conscripsimus, rite intellexerit.

Potest quippe et in ipsa diuisione partium conueniens earum dispositio cognosci. Nam in erecto stipite in imo, pauperes spiritu collocantur; et in supremo qui persecutionem patiuntur propter iustitiam: quibus utrisque regnum celorum promittitur, quia per ueram humilitatem solummodo rite ad martyrii palmam et ad regnum celeste peruenitur;  atque pro iustitia, que Christus est, aduersa cuncta patientissime tolerantur. In transuersa uero parte a beatis qui lugent nunc usque ad beatos qui mundo corde sunt trames tendit: quorum prioribus consolatio, sequentibus uisio Domini promittitur, quod recte unum esse intelligitur. Illi enim uere consolantur, qui eterni regis uisione sine fine perfruuntur. Sancti ergo uiri in presenti uita, quanto magis se exterius despiciendo deiecerint, tanto amplius interius contemplationis reuelatione pascuntur. Quos enim exterius in fletu continet conuallis humilitatis, eos interius subleuat ascensus contemplationis. Igitur octo hic octogoni imparibus numeris compacti, octo uersus continent triginta septem litterarum, octo beatitudines continentes, quorum primus, qui in base crucis positus est, talem habet uersum:

Regna poli Dominus uult pauperis esse beati.
Secundus uero post hunc talem:

 Atque solum mites semper habitare supernum.
Tertius quoque ordine octogonus est ille, qui in transuerso crucis tramite primus est, hunc tenens uersum:

Felices flentes quis consolatio in alto est.
Quartus qui hic proximus est cum hoc uersu:

Nam iusti cupidos eterna refectio comolet.
Iuxta quem est quintus cum isto:

Mente pios sursum miseratio larga repensat.
Sextus quippe ille est, qui transuersum tramitem claudit:

Corda serena Deum cernent et in arce superna.
Septimus qui in supereminente crucis parte inferior sistit hic:

Pacificos Dominus prolis complectit amore.
Supremus quoque omnium octogonus, hoc conscriptus est uersu:

Pro Christo afflictus regnum iam spectat Olympi.



FIGURA XuIII. De mysterio quadragenarii numeri.
 [Figure: [Figura XuIII] 30Kb]

 Pande salutarem Domino uincente triumphum
Lingua, figura, manus, labium, uox, syllaba, sensus.
Magna crucis Domini quem gloria poscit ubique,
Sidera celsa super, et quo pertingit abyssus,
Lux ubi pura manet, quo tetra silentia noctis
Perpetue latitant, ubi noxque diesque uicissim
Succedunt, ceduntque sibi, quo tempore cunctus
Labitur orbis, ubi uariabilis inditus ordo est.
Quattuor isto uincire uix sufficit, ast hec
Pagina digna cruci preconia tramite denas,
Hasque quadragenas sancto de calle monades
Arte ligare simul plenas quoque luce serena,
Mystica quas uirtus ornat, consecrat, honorat.
Temporis instantis numerus hic rite figuram
Gestat, quo tota Christo sub principe sancta
 Ecclesia rabido pie fert contraria tela hic
Opponens hosti bellatrix conscia perstans,
uirtutum et pugnis uitia sibi laus ea cuncta
Cum fidei scuto domat, hec ritu hastaque uerbo
 Loricam ligat, et bene iustitie induit almam,
Atque salutaris galeam hanc in uertice gestat.
Ipsa crucis claram faciunt insignia frontem,
Frontis et aduerse fundunt formosa decorem:
In cruce Saluator seuum nam uicerat hostem
Eius, et hoc numero sua deserto alma traheba
Ex dapibus cunctis ieiunia sobria Christus:
Strinxerat eripuitque atro de fauce superbi
Raptoris hominem, quem castrimargia traxit
In facinus, dirum immitem simul attulit iram.
Huic philargyria leuis et cenedoxia trusit
Quem a regno Dominus eterna redemptio Hiesus,
Sed pressit hostem, predam saluauit ab ipso.
Dapsilis, atque humilis, mitis, et sobrius ipse,
Cuius pugna salus, cuius uictoria sancta est,
 Cuius in arce thronus, aspectus in infima cuius
Crux ouat orbis honor, crux est erectio mundi:
Crux mihi carmen erit Christi uictoria clara.



DECLARATIO FIGURAE.

 Quadragenarius itaque numerus secundum hunc modum speciem crucis format, et mysterii sacramentum congrua dispositione declarat: qui in quatuor summas diuisus, denarium per singulas ordine manifesto demonstrat. Hoc enim ad mysterium pertinet, quia sicut in quatuor partibus denarii plenitudo inuenitur, ita etiam in singulis sancti Euangelii libris decalogi perfectio omnibus fidelibus insinuatur. Que tamen iuncte decades unam speciem crucis faciunt, quia unitatem fidei et dilectionis societatem, decalogus legis et Euangelii maiestas concorditer astruunt. Porro ipse denarius, ab uno usque ad quatuor progrediente numero consummatur, idemque ut in quadragenarium surgat per quatuor multiplicatur, hoc nimirum significat, quod legis  consummatio non sine Euangelio fiat, nec euangelica doctrina attestatione legis careat. Finis enim et perfectio legis Christus ad iustitiam omni credenti. Ipse est enim pax nostra, qui fecit utraque unum, et medium parietem macerie soluens, inimicitiam in carne sua: legem mandatorum decretis euacuans, ut duos condat in semetipso, in unum nouum hominem, faciens pacem, ut reconciliet ambos in uno corpore, Deo, per crucem interficiens inimicitias in semetipso. Quia ergo numerus iste laboriosi huius temporis sacramentum est, quo sub disciplina regis Christi aduersus diabolum dimicamus, etiam declarat illud quod quadraginta dierum ieiunio humiliatione anime consecrauit; et lex et prophete per Moysen et Eliam, qui quadragenis diebus ieiunauerunt, et Euangelium  per ipsius Domini ieiunium, quibus quadraginta diebus etiam tentabatur a diabolo, quid aliud quam omne huius seculi tempus tentationem nostram in carne sua, quam de nostra mortalitate assumere dignatus est, prefigurat? Ab hora quoque mortis eius usque ad diluculum resurrectionis constant hore quadraginta, si ipsa nona connumeretur; post resurrectionem quoque non amplius quam dies quadraginta cum discipulis in hac terra esse uoluit. Hinc eorum uite adhuc humana conuersatione commistus, et cum illis alimenta mortalium iam non moriturus accipiens, ut per ipsos quadraginta dies significaret se occulta presentia quod promiserat impleturum, quando ait: Ecce ego uobiscum sum usque ad consummationem seculi. Cur autem iste  numerus hanc temporalem uitam terrenamque significet, illa interim causa de proximo occurrit, quamuis sit alia fortasse secretior, quod tempora annorum  quadripartitis uicibus currunt; et mundus ipse quatuor partibus terminatur, quas aliquando uentorum nomine Scriptura commemorat, ab oriente et occidente, ab aquilone et meridie. Ad hunc igitur mundum, ad istam terrenam mortalemque uitam hominum, ad nos regendos in tentatione laborantes, uenientem regem Christum Mattheus suscipiens exorsus est ab Abraham, et enumerauit quadraginta homines. Ab ipsa enim gente Hebreorum, que ceteris gentibus ut distingueretur, Deus de terra sua, et de cognatione sua separauit Abraham. Christus uenit in carne, et ab ipsa cuncto mundo salutarem pertulit crucem. In hoc annorum termino Isaac sociata est Rebecca et per ipsius numeri mysterium. Christo accopulata est Ecclesia. Hoc numero dierum  missi duodecim uiri explorauerunt terram repromissionis, et eodem annorum numero castigati sunt increduli et detractores in sterilitate solitudinis, quia sepe per presentis uite laborem, quo probantur electi, cruciantur reprobi. Item secundum huius numeri medietatem, id est, a uiginti annis eligebantur filii Isrel in militiam Domini  ut ostenderetur quia mox ut oriri ceperunt sanctis bella uitiorum, non paruus statim adest labor certaminum: Qui autem sunt Christi, ait Apostolus, carnem suam crucifixerunt cum uitiis et concupiscentiis. Metitur ergo hic numerus secundum positionem sancte crucis in templo Salomonico sancta sanctorum, id est, uiginti cubitos in longitudine, et uiginti cubitos in latitudine, ut ostendatur ipse  esse sanctus sanctorum, qui in crucis quadrifide confixus est stipite, ut re propitiaret delicta populi, et sanctificaret totius orbis gentes, habitans inter eos et saluans omnes credentes in se. Merito ergo crux ipsa sancta sanctorum dici potest, que ab omnibus sanctis in terra ueneratur et colitur, nec non et ab ipsis sanctis spiritibus angelicis, qui de redemptione nostra gratulantur, omni honore  digna deputatur, qui recordantur Christum propter obedientiam crucis exaltatum, et traditum illi nomen, quod est super omne nomen, ut in nomine Hiesu omne genu flectatur celestium, terrestrium et infernorum. Est autem quadragenarius ipse in quatuor triangulis hic comprehensus, secundum geometrice figure potestatem, continens uersum quadraginta  litterarum in hunc modum:

Crux sacra, tu eterni es regis uictoria Christi.



FIGURA XIX. De quinquagenario numero et sacramento in eo manifestato.
[Figure: [Figura XIX] 29Kb]

 Crux mihi carmen erit, aures adhibete fideles,
Laus crucis ore manat, deuotas ducite mentes
uos quibus est Christus, quibus est sapientia cure
Lux eterna Dei, quibus incorruptio amor fit
Hic sonat artificis uirtus, operisque beati
Hic decor exultat, hic gloria fingitur artis,
uester honor uiuit, quia uiuida fulget origo,
uestra manet palma iure immortalis in ethra,
Clara quia est uobis uictoria Christus ubique.
Ipse salus uestra, et uindictam fecit in atro
Pro uobis moriens, iusteque oppressit iniquum
Morte interficiens mortem, dum tartara uicit.
Huc huc egroti uolucri concurrite cursu, en
uester erit medicus quem crux medicabilis alto
Stipite gestauit, extendit brachia cure, et
 Poscite curari, et geminas expandite palmas.
Ipsius ergo ualet tactu cito in ora hac eadem
Reddere dextra pia trepido, hic alma quietis
Summa cui est uirtus, sapiens adhibere salutem
 Ars, qui descendit resipiscat physica ut arte.
Damna timoris eant, rediuiuant signa beata.
Quinqua salutarem numerum hic ginta beata
Dat crucis hec species, diuino munere plena:
Qui signat ueniam, qui sabbata leta quietis,
Qui legis prisce post azyma festa tribute
Est index, et post sancta solemnia Pasche
Ipse Paracleti missi undique numine plenus.
Pacis amore probus, pacis signacula profert
Perfectus decore, specie perfectus honoris.
Quinque cruces prebet ramis, denasque monades
X numerat, semperque cruci apta et amica figura.
Quinque libri legis exstant mandataque dena.
Omnia nempe cruci concordant tramite dictu,
Lex, numerus, tempus, mysteria facta, character.
 Omnes ergo crucem pariter laudemus ouantes:
Soluamus uota hinc crucifixo et debita regi,
Sanguine qui proprio laxauit crimina mundo.



DECLARATIO FIGURAE

 Hec igitur pagina quinquagenarium numerum continet, in quinque X litteris expressum: que et denarii notat summam, et crucis exprimit figuram, in cuius honorem totum opus conditur. Hic iubilei tenet obseruantiam, et uere remissionis, que per crucem toto orbi conceditur, index est: hic post typici Pasche celebrationem et occisi agni solemnia, transitusque Domini in Aegypto, celeberrimam festiuitatem legis date in monte Sinai testis est; et post uerum Pascha agnique Christi immolationem, Paracleti super apostolos missi demonstrator est; hic sabbatum sabbatorum post completionem septem hebdomadarum monade addita designat, et eterne requiei, que uere una est, gaudia demonstrat, ubi terra corporum nostrorum uere suum celebrabit  sabbatum: quia nulla presentis uite damna sentiet ultra laborum, sed in laudibus eterne Trinitatis suum exercebit officium: quia sue incorruptionis gaudebit se nullum habere terminum. Quapropter merito queritur quomodo quinquagenarius numerus ex numero quadragenario surgat. Quadragenarius itaque est numerus ex his, qui uocantur impariter pares, qui diuiditur in equas partes, cuiusque pars in alias equas diuidi potest, nec non et partes partium diuiduntur, sed non usque ad unitatem progreditur. Aequalis illa diuisio est. Ergo eius medietas XX, quarta pars X, quinta pars uIII, octaua pars u, decima pars Iu, uicesima II, quadragesima I. Unum enim et II, et Iu, et u, et uIII, et X, et XX, quinquaginta faciunt. Sed hoc incrementum minoris numeri  in maiorem quid aliud significat, quam profectum nostrum? Prediximus ergo, quod quadragenarius numerus hanc temporalem uitam et presentem designet; quinquagenarius uero quietem future patrie et eterna gaudia demonstret. Quid aliud nobis per hos duos numeros insinuatur, nisi ut hanc uitam sancta conuersione ducentes, orationibus et uigiliis atque ieiuniis instantes, misericordie quoque operibus et eleemosynis insudantes, plena fide, spe integra, perfecta caritate ad illam que in celis exspectat nos patriam properemus: ubi quies eterna absque ullo labore possidetur; ubi uerum gaudium sine ulla tristitia continetur; ubi quidquid boni hic ex parte aliqua percepimus, totum atque integrum sine fine perficietur. Porro autem denarius numerus creatoris  atque creature significat scientiam. Nam Trinitas creatoris est. Septenarius autem numerus creaturam indicat propter uitam et corpus. Nam in illa tria sunt, unde etiam toto corde, tota anima, tota mente diligendus est Deus, in corpore autem manifestissima quatuor apparent, quibus constat, elementa. Bene ergo numerus ista significans in crucis exprimitur nota, quia in illa per mediatorem Dei et hominum reconciliati et coadunati sumus creatori nostro, et in filios adoptionis eterno Patri translati. Recteque iubilei numerus exprimitur in crucis figura,  quia tota ratio illius spiritualiter cruci aptatur. Nam seruitus indebita Isrelitarum in illo relaxatur, et per crucem generis humani captiuitas et seruitus, qua peccato nequiter atque idolis seruiebat, destruitur, et uere libertati, qua Deo soli seruitur, homo, qui ad imaginem Dei creatus est, redditur. In iubileo quoque ad antiquum possessorem uendita possessio reuertitur, et in passione Domini homini prior possessio, id est, paradisus redditur, quam per pomum uetitum ipse male commutauerat, escam accipiens et uitam perdens. Ibi quippe preceptum est filiis Isrel, ut se abstinerent a rurali opere, et hic concessum sanctis Dei, ut uacent a terrena cupiditate. Clangebantque buccina filii Isrel in ipso iubileo, septimo mense, decima die mensis, propitiationis  tempore in uniuersa terra sua, et sanctificauerunt quinquagesimum annum, et uocauerunt remissionem cunctis habitatoribus terre sue. Insonueruntque tuba predicationis apostoli et ceteri predicatores Euangelii, Spiritus sancti gratia repleti, legem spiritualiter interpretantes, et docentes in toto orbe penitentiam et remissionem peccatorum accipere per nomen Christi omnes, qui credunt in eum. Ostendit quoque ipse Saluator hoc uere remissionis tempus, quando Nazareth ueniens in synagoga legebat capitulum de Isaia propheta ad se pertinens ita dicens: Spiritus Domini super me, eo quod unxit me, euangelizare pauperibus misit me predicare captiuis remissionem, et cecis uisum, dimittere confractos in remissionem, predicare annum Domini acceptum et  diem retributionis. Annum autem acceptum et diem retributionis, omne predicationis eius, quo in carne uersatus est, tempus intellige, quando cecis lux uera, que illuminat omnem hominem uenientem in hunc mundum, ad cognoscendum ueritatem uerbo et miraculis aperuit uisum, et in cruce moriens dimisit captiuos confractosque in remissionem, quia destructis uinculis mortis, resurgens in gloria, ascendens captiuam duxit captiuitatem, dedit bona hominibus. Quod autem hec testimonia ad ipsum pertineant, testatur euangelista Lucas, cum subiungit Saluatorem hoc idem auditoribus suis affirmasse ita dicens: Cepit autem dicere ad illos, quia hodie impleta est hec Scriptura in auribus uestris. Et omnes testimonium illi dabant, et mirabantur in uerbis gratie que  procedebant de ore eius.

Continetur autem in quinque X notis unus uersus quinquaginta litterarum hic:

Quinque iuuat apice ast sacra dicere, de cruce et hec nam est,
per singulas notas denis litteris supputatis, sed hoc in pronuntiatione. Ceterum autem in scripto IX, grammata unicuique note deputantur. Nam media littera singularum notarum communis est utrique tramiti, et ei qui dextrorsum, et ei qui sinistrorsum



FIGURA XX. De numero centenario et uicenario, et mystica eius significatione.
[Figure: [Figura XX] 30Kb]

 Sanguinis ergo sacri nos fusio lauit et unda
Sordibus a cunctis, detersit et omnia Christus
Noxia, nam passus labes tulit hic quoque nostras
Delens aratum contra orbem, tum chirographum
Lumen euangelii imitabile condidit auctor.
Quod facinus scripto uetat, omnia uana recusat:
Quod uitam signans in cuncto expenditur orbe,
Lumen uirtutum ascensu et dominantis ubique
Indicat, oratum pandens, quo mystica scripta
Monstrant, dona Dei quanta omnibus obtulit ore:
Ast decies duodena tenet hic lauda character
Grammata, nec hoc una semel, sed hoc quater una
Magna notans fidei mysteria, magnaque fidis
Gaudia, demonstrans medicine munera grata
Et sociale decus, quod spiritus auctor in ore
 Ardens lux dederat concordi munere lingue.
Hincque alacer cetus sacratum iactat ubique
Hoc nomen, rete expandens quod sagena in abysso
Mundi plena alta retrahat et frenet ut omnes
 His frenis crucis, utque insignia Christus ubique
Digne commendet homini, que magna resignat
In multis dona, adiungens proba premia nati.
En orbis Domini qui condit premia in actu et
Multiplicat, dignis iuste cum Patre superno
Regnator regnans, cuncta ditione gubernans:
Qui pignus dederat paracletum iure salutis,
Ut regat, et seruet, perducat ad atria uite, et
Psallite deuote uitam, bene psallite Christo
Gentes ac lingue, uerum et cognoscite regem,
uirtutemque Patris, qua occumbit dira potenti
Morsque sui et stimuli, rerum scitote parentem.
Hec laus culmen habet ex uero germine parta:
Aeternam requiem iste est nature inditus ordo:
Seruet ut indita tantum, et speret dona beata.
 Gloria hec uirtus, et summa est causa quietis;
Isteque iura bene conseruat, liber ac hic est
Qui bona summa cupit, rite et mediocria ducit.



DECLARATIO FIGURAE.

 Denique sancte crucis formam Greca littera lauda [lambda] in hac pagina per quatuor loca posita exprimit: que et tricenarium numerum apud Grecos significat. Hec ergo quia quater hic ponitur, CXX numerum efficit, cuius sacramentum magnum est. Nam leguntur ante diluuium CXX anni ad penitentiam hominibus decreti; et Salomonici templi altitudo CXX cubitorum erat; et super CXX uiros in die Pentecostes Spiritus sanctus uenit. In quatuor enim notis idipsum efficientibus, quatuor Euangelia significantur, in quibus singulis tricenarius numerus inuenitur; quia fides sancte Trinitatis et perfectio mandatorum in singulis sancti Euangelii libris plenissime predicatur. Proinde illud quod arca Ne cum ex Dei precepto construebatur, et ad saluationem  electorum ad similitudinem sancte crucis impiis diluuio perituris preparabatur, in CXX annorum calculo penitentie tempus hominibus ante decretum est, quid aliud significat, quam quod ita tantum a fluctibus huius seculi possumus permanere illesi, si euangelice doctrine in fide sancte Trinitatis digne operantes deuotis mentibus obediamus. Hoc autem quod omnis templi altitudo CXX cubitorum fuit, ad idem sacramentum respicit: quod et primitiua in Hierosolymis Ecclesia post passionem, resurrectionem et ascensionem Domini in celos, in hoc numero uirorum gratiam sancti Spiritus accepit. Itaque procedente naturalis numeri progressione ab uno usque ad Xu, et collectis in unum omnium locorum summitatibus, CXX fiunt Xu; namque que ex uII et uIII constant,  solent nonnunquam ad significationem referri uite future, que nunc in sabbatismo geritur animarum fidelium, perficietur autem in fine seculi resurrectione corporum immortalium. Quapropter apte numero centenario et uicenario, magna electorum beatitudo in futura uita designatur, apte in hoc tertium domus Domini cenaculum consummatur: quia post presentes fidelium labores, post acceptam in futuro requiem animarum, plena totius Ecclesie felicitas in resurrectionis gloria complebitur. Ad  quod mysterium eque pertinet, ut diximus, quod resurgens a mortuis atque ad celos ascendens, huic numero uirorum Spiritum sanctum in linguis igneis misit; eosque qui diuersitate linguarum ab inuicem discrepauerant, repente omnium cogitatione loquelarum communem in laude sua fecit habere sermonem. Nam et Ecclesia suo tempore resurgens a morte, atque ad celos ascendens in carne incorruptibili, plene ac perfecte dono Spiritus sancti illustrabitur, quando, iuxta promissum Apostoli, erit Deus omnia in omnibus. Tunc plena erit adunatio linguarum in omnibus, ad predicanda magnalia Dei, quia consona mente ac uoce omnes diuine gloriam maiestatis, quam presentem uident, collaudant; tuncque uox illa psalmi perfecte complebitur,  qua Spiritus sanctus per prophetam omnes gentes ad laudem Domini prouocando exhortatur, ita dicens: Laudate Dominum, omnes gentes, et collaudate eum omnes populi, quoniam confirmata est super nos misericordia eius, et ueritas Domini manet in eternum; quando quotquot de omnibus gentibus ad uitam predestinati sunt eternam, omnibus scandalis de Ecclesia Christi per angelorum officia eiectis, uniti capiti suo unam laudem omnia membra concorditer et perpetuo cantabunt. Notandum quoque est, quod non solum lauda littera hic per quatuor loca posita, CXX numerum in suo solo charactere ostendit, XXX per singulos, sed etiam uersus ipsi, qui in illa conscripti sunt, unusquique triginta litteras continet. Est quippe uersus hic in suprema laudarum:

 Est orbi toto Domini nam passio uita.
Iste quoque in infima:

Aruo crux una spes libertatis ab ira.
Hic namque in dexteriore:

Lux leta lucet diuino munere plena
Atque hic in sinisteriore:

ueraci nutu signat et premia regni.



FIGURA XXI. De septuagenario numero et binario cum eius significationibus.
[Figure: [Figura XXI] 30Kb]

 Lex quoque uera Dei uincenda est sorte beata
Ecce crucis Christi, qua soluitur orbis ab ira,
Ducitur ad uitam, portum capit atque quietis
Aruigene primi lapsum post naufragus ipse.
Nam quia per uetitum mors uicit noxia lignum,
Et genus humanum fera late absumpserat omne,
Faucibus a mortis per lignum tolleret ut hoc
Iure crucis placuit reparanti ponere palum
Dire, quodque atrox madido glutiuerat aluo,
Euomeret sicco, lueretque hinc debita penas:
Inuasit, rapuit dominatum quod male trux fur,
Id uoluit signare modis in dogmate scriptis
Testamentorum Deus auctor, opus crucis ipse
Predixit, docuit sese et complesse fatetur
Magnipotens: crux hinc ideo se tota coruscam
 Excipere in lucem monstrat, dat calle dicato
Rite faros iustis se cuncta per era testans:
Gentes ac populos ad celsa et prouocat astra,
Exemptos notat, et noctis ornatu alacres scit
 Non paruum facere, hinc et regni ducit ad alta.
Hoste fit expulso uictrix, nec fallit in arte,
Sed solum generis dominans miracula sistit.
Omnia regna sibi propter sua dona ministrat
Deuota, et placida, mansueta, quieta, redempta:
Quot habet en linguas orbis, et iura loquele,
Hoc numero signat aditum uenientibus, atque
Tramitis hoc pandit Saluator discipulorum.
Nam octies ut nouies uariet os dicitur orbis,
Hincque nouem pie relliquias in luce beatum
Spirituum datur octaua, ut supplere creator
uelit rite die hoc, et claudere secula fine.
Omnia namque orbis scelera consumpsit in ipso
Flammiuomo crucis ardore, patiendo creator,
Sed tamen ex carnis parte ast diuina reluxit
 Natura inscripto, sobrium produxit et ortum:
Legem nempe suam crucis ordine fecit amatam,
Iure leuem, suauem, et scandendi munere ditem.



DECLARATIO FIGURAE.

 Hanc igitur figuram plenam esse mysterio oportet intelligi, in qua per quatuor heptagonos LXXII numerus demonstratur, secundum cuius pluralitatem gentium linguas diuisas esse uera opinio est, et libros canonicos ueteris ac Noui Testamenti intra eius summam comprehensos esse non dubium est. Designauit autem et ipse Dominus, exceptis XII apostolis, alios LXXII discipulos, et misit illos binos ante faciem suam in omnem locum et ciuitatem, quo erat ipse uenturus, ut numerus designatorum discipulorum concordaret multitudini gentium, et diuisioni linguarum, quatenus omnes gentes fidei lumen perciperent, et gratie Christi mererentur esse participes. Sicut ergo XXIu horis totus orbis peragitur atque illustratur, ita mysterium illustrandi orbis per Euangelium  Trinitatis in LXXII discipulis intimatur. uices enim quater terni septuagies dipondius. Sed hec distributio apte figure sancte crucis mancipatur, quia per ipsam sacramentorum Christi dispensationem totus orbis glorificatur, ipsa in quatuor heptagonis hanc mysterii rationem notat: quia ipsa in Iu sancti Euangelii libris diuina carismata per Iu plagas orbis dispensat, ipsa in utroque tramite, id est, in eo qui sursum et in eo qui transuersum uadit, per duos heptagonos sexies senarium ostendit, quia omnem perfectionem per se nobis prouenire siue in longanimitate spei, siue in amplitudine caritatis, seu in perseuerantia bone actionis, seu in celsitudine contemplationis, satis nobis annuit. Ipsa in toto octies nouenarium in se multiplicatum  continet, quia ex omnibus gentibus in octenario numero, hoc est, corporum resurrectione ad augmentum nouem ordinum angelorum, electos Dei peruenire edocet. O uere bona et uere sancta crux Christi, quis te rite totam enarrare potest? aut quis condigne laudare? que celestium arcanorum pia es reuelatrix, que mysteriorum Dei sacra es conseruatrix, queque sacramentorum Christi idonea es dispensatrix. In te angeli gaudia sua accumulata conspiciunt, in te homines iura salutis sue cognoscunt, in te inferi iustam retributionem fraudis sue percipiunt.  Omnibus equa es, omnibus bona, omnibus iusta, preterita renouas, presentia illustras, futura premonstras, perdita requiris, quesita inuenis, inuenta custodis, lapsa restituis, restituta gradu munis, munita in uiam pacis dirigis. Tu quidem eterni regis es uictoria, et celestis militie letitia, terrigenarumque potentia, tu peccatorum es remissio, pietatis exhibitio, et meritorum augmentatio, infirmorum remedium, laborantium auxilium, et lassorum refrigerium, sanorum incolumitas, quietorum serenitas, et fortunatorum felicitas. Tu crux egrotos medicans, tu gaudium mestos consolans, tu sanitas dolentes letificans, tu status credentium recte, tu firmitas operantium bene, tu beatitudo perseuerantium rite. Sancta, pia, bona, iusta, benigna,  rationabilis, laudabilis, uenerabilis, amabilis, fortis, suauis, mitis, sapiens, patiens, potens. Quidquid ergo digne corde de redemptione nostra potest cogitari, uel quidquid lingua rite loqui, omnia ad laudem tuam decentissime possunt aptari: quia quidquid in te laudatur, crucifixo in te Christo regi deputatur, et quidquid Christo honoris datur, ad reuerentiam summi Patris refertur, cuius ipse unigenitus Filius est, de quo ipsa ueritas in Euangelio testatur: Qui me recipit, inquit, recipit eum qui me misit. Et item: Qui me spernit, spernit eum qui me misit, et qui non honorificat Filium, non honorificat et Patrem. Omnis quippe qui negat Filium, nec Patrem habet: qui autem confitetur Filium, et Patrem habet: quorum simul cum sancto Spiritu una est maiestas, una  potestas, honor et claritas in sempiterna secula. Est namque uersus in erecta crucis parte, id est, in duobus heptagonis a summo deorsum descendens, et per transuersum heptagonorum legendus hic:

In cruce lex Domini decoratur luce corusca.
Alter in transuersa eius parte in duobus heptagonis comprehensus, et similiter per transuersum eorum legendus iste:

Gentes et lingue sociantur laude sacrata.



FIGURA XXII De monogrammate, in quo Christi nomen comprehensum est.
[Figure: [Figura XXII] 39Kb]

 Christus amor uotum mihi, qui pia munera dat hec
Carminis, hic pretium, hic uia, portio fida quietis:
Qui bona cuncta probans ope, tanta et talia rite
Dona suis famulis largitur, ad istaque cunctos
Hortatur miserans, spondet pie conditor arcem
Iam posse impetrare poli sceptra, altaque regna,
Si spes, firma fides summi, et cupit hic ea sancte
Castus amor, nec amat memorans hec perditus orsa.
Dona quidem hec ueniens huc orbem lite iucunda
Sparserat in mundo anteriore ualentia fructu
Quo docuit mundum dedicans, ne in deteriora hic
Preceps mallet abire loca, dans iura magister
Noscere Euangelii, et dirum mansuescere morem.
Ut Deus arce poli et iustus, cum aduenerit istuc
 Auctor ad etherei iustis dare premia Patris,
Dextra tunc meritis capiat bona munera dignis.
Iste quidem numerus sanantis signat utrumque
Aduentum Domini, hinc arcebat quando tyrannum,
Quando uir hic factus tanta bona reddidit orbi,
Postque suum cunctis baptisma proba edidit ore.
Hunc summo est quando saluans Patre iustus iturus
Iudex, et homo sal pix istum premia sancta hinc
Fert prius hic alto dare, et usque uidere superni
Nempe sacram faciem: quos uerus nuntiat auctus
Esse bonis meritis psallendum cantica partos:
Que cantare solet sors alma, ut scripta serena
Apocalypsis habent, dilucida ibi agmina ferre
Gloria, uirtus, excelso omne die atque per euum
 Alleluia sonat, quis oh tamen aula erit haud hac
Et Deus et Dominus placandus noster ubique est,
Quod iuuet iis nos scriptio, ut alma est eris arce
Cum apparebit ouans seruorum hinc, et rapit almi
Turba nichil perdens ac scandala inabmouet ira
Deuotos famulos frumenta ut mittat in horreum
Felix qui ualet atque licet cui scandere celum, 
Et letum Domini bene Christi intendere uultum:
Cui manet altus amor perfectio redditur omnis.
Angelicisque choris permixtus gaudet ubique
Laudibus, et certat cantando psallere Christo.
Cantica rite noua hoc studium deponere nescit:
Regina quia eterna sic tum et bene gaudia nouit.



DECLARATIO FIGURAE.

 Quid itaque hec figura sit, et quid significet, ut exponatur necesse est. Una quidem ista est figurarum, que appellantur note sententiarum, specialique  uocabulo hec a Grecis uocantur chrisimon, ex uoluntate uniuscuiusque ad aliquid notandum inuenta. Sed maiore dignitate a Christianis ad exprimendum nomen Christi assumitur, quasi due littere prime nomine eius uno monogrammate simul sint comprehense, id est, X et P. Cur autem modo a nobis in hoc opus sit assumpta, hec ratio est: notatur enim in ipsa ille numerus dierum, quo predicasse mundo Christus creditur, et ille qui ante aduentum eius secundum, ab Antichristi temporibus usque in finem mundi futurus, secundum Danielis prophetiam ab orthodoxis Ecclesie magistris expositus est, ut in P littera prior numerus, id est, MCCLX, quod sunt III anni et semis, inueniatur, quo temporis spatio Christus mundo predicasse cognoscitur. Menses  enim trium semis annorum, id est, tricies quadrageni et bini, MCCLX dies efficiunt, sub quo numero ciuitas sancta calcari a gentibus in Apocalypsi describitur, et mulier a facie draconis fugere in solitudinem, ubi habet locum paratum a Deo, ut ibi pascatur eodem numero dierum, qui numerus mystice omnia Christianitatis tempora complectitur, ut Patrum habet firma traditio. Quia Christus cuius hoc corpus est tantum in carne temporis predicauerit, quo siue sub spe eternorum peregrinatione presentis eremi gaudet, seu persecutionis molestiam ab infidelibus uel a falsis fratribus patitur. X itaque littera illum numerum continet, quem Danielis prophetia predixit in Antichristi tempore futurum, id est, MCCCXXXu dies. Ita enim ibi scriptum est: Et beatus  qui exspectat et peruenit usque ad dies MCCCXXXu. Quod beatus Hieronymus ita exponit: Beatus, inquit, qui, interfecto Antichristo, supra MCCXC dies, id est, tres semis annos, dies XLu prestolatur, quibus est Dominus atque Saluator in sua maiestate uenturus. Quare autem post interfectionem Antichristi XLu dierum silentium sit, diuine scientie est, nisi forte dicamus: Dilatio regni sanctorum probatio est patientie. Sed quia manifestior ratio est supra dicta, si ipsas litteras, que in hac figura conscripte sunt et positione sua monogramma conficiunt, simul cum earum numero secundum ordinem conscribamus, spatium calamo ad hoc concedatur. Littere autem in P posite hoc sonant, , . . tria uidelicet nomina Christi, que latine interpretantur,  Salutaris, Saluator, ueritas. Sed duo nomina Greca posteriora integra serie litterarum conscripta sunt, id est: et . Tertium autem, id est,  , secundum morem Grece conscriptionis tribus  litteris notatur, scilicet, et et ita fiunt omnes littere, que in conscripte sunt, numero Xu, quarum prima est , numerum notans LXX; secunda , CC significans; tertia , cum uIII numero; quarta , centum exprimens; quinta decem; sexta , octo; septima , CC; octaua , CCCC; nona , CC; decima , unum; undecima , XXX; duodecima , uIII; tertiadecima , IX; quartadecima , X; quintadecima , unum demonstrans. Que copulate omnes, faciunt numerum MCCLX, et adhuc remanent ad supradictam plenitudinem numeri u, que in ipso adhuc caractere inueniri possunt, ita, si diuidatur ipsum , id est, ut suprema pars, que in se imaginem littere habet, quaternarium  numerum signet, et infima, que Latinam format, unum numerum potestate Latinorum ostendat, et ille millenarius et ducentenarius et sexagenarius numerus in inuenitur. autem, que altera pars est monogrammatis, tria nomina similiter continet Domini, in octo litteris conscripta, id est, . . . Littere autem he sunt , IX exprimens, . CC. . D C. . C. . CC. . X. . uIII. . CC. denotans, qui simul fiunt MCCCXXuII, et adhuc remanent uIII, qui augentur, si littera que in medio litterarum octo sita est uicem claui obtinens, cum numero octonario de addatur. Sunt quoque tres uersus in monogrammate, in maioribus litteris cum minoribus intus conscripti, quorum primus ab O incipiens per omnes maiores litteras in circuitu  uadit, que figuram supra in ostendunt, et duo nomina greca tenent, hoc est, . . . in nouem litteris comprehensa:

Nam alma decet radiant scripta hinc quod nomine Christi.
Secundus quoque in reliqua parte , id est, in linea, que recta deorsum uadit, et nomen tenet, in sex litteris Grecis scriptus est, iste:

Sancta salutaris laudat hec scriptio Christum.
Tertius quoque, qui in X littera uIII litteris, in quibus sunt tria nomina notata, hoc est, . . . continet ita:

Christus homo est placidus nempe arbiter hic quoque mundi est.



FIGURA XXIII. De numero uicenario et quaternario, de que eius sacramento.
[Figure: Figura [XXIII] 30Kb]

 Nobilis ecce micat flos regis nomine pictus,
Atque notis signant uictoris facta potentis
Cornua leta crucis, trino sic condita uersu:
Que numerant sex insigni quater arte monades
Perfectumque decus ostendunt rebus inesse
Omnibus, omnipotens quas condidit atque redemit.
Clara dies illa est, qua conditor omnia finxit:
Non minus hec lucet doctor qua cuncta beauit.
Tum bona cuncta bonus compleuit facta creator:
Nunc pia cuncta pius opera benedixit amator:
Quattuor ergo plagas laudat senarius orbis:
Sex micat in numeris perfectus primus et ipse est,
Diuidit ipse diem totum, constringit et ipse
Anni mensisque bisextilis atque quadrantis
Hic numerator adest, attollens tempora nutu.
Secula fine capit, et claudit limite mundum,
uitam perpetuam tunc regna et lucida ductor
 Dat super astra piis, dimittens debita, uultu
Indere consignans iehsu pia premia, scis tu
 Ex omni mundo his quos tanta ad dona coruscans
Conduxit fidei lux, uiuus et indidit haustus.
uerus amor decorat iusti beat atque opus almum:
Ergo plagis orbis consignat ab omnibus ast hic
Adpositus numerus undique pergere plebes
Ad crucis auxilium, pia numina poscere iehsu
Perfectumque decus perfecto dogmate discant,
Perfecte fidei quod facta benigna sequantur.
Omnia nempe Deum uerum hec testantur ubique:
Perfectum perfecta quidem, formosa decorum
Que uertigo poli tornat, que condit Olympus,
Que mare, que tellus, que celi continet aula:
Ast quoque nos homines in rebus portio parua,
Rite crucem cantu saluantem et uoce sonemus.
Qui bene nos fecit, quique auxit, quique redemit,
Carmine et in celebri crebros cantemus amores,
Quos satis ipse opere sacro et tutamine nobis
 Iam impendit, suasit, ostendit, iussit, amauit.



DECLARATIO FIGURAE.

 Ecce crucis Domini quatuor cornua senarius numerus decenter concludit, et totam perfectionem perpetrati operis ostendit: quia in ipsa rerum conditor consummationis sue fecit iudicium, cum, accepto poculo, Consummatum est, dixit. Recte enim consummatum esse scriptum est, ubi humanum genus liberatum est; quia non solum hominibus passionis Christi factum profuit, cum ipsi redemptionis gratiam consecuti sunt, sed etiam celestibus angelorum turbis, cum in eo numeri sui plenitudinem adepti sunt. Quater enim seni XXIu reddunt; quo numero horarum celestis sphere ambitus circumfertur, et naturalis diei cursus iudicio siderum circumeuntium deprehenditur; quo numero libri ueteris Testamenti in canonicam auctoritatem apud Hebreos recipiuntur,  Ruth et Cynoth librorum uice connumeratis; quo numero in sortes Leuitica tribus per Dauid distributa est, et cunctos filios Aaron per uices Deo ministrare decretum est, et merito, ut numerus electorum pontificum premonstraret eternum Christi sacerdotium, qui pontifex factus secundum ordinem Melchisedech, in ara crucis immaculatam se obtulit hostiam Deo, agnum uidelicet illum qui abstulit peccata mundi, cuius sanguinis aspersione sancta et sancta sanctorum mundata sunt, et uera expiatione peccatorum omnium sordes ablute sunt. Huius eiusdemque numeri seniores in circuitu sedis illius potentissime, de qua Apocalypsis narrat, unde procedunt fulgura, uoces et tonitrua, sedisse describuntur, Ecclesiam uidelicet designantes per geminum  testamentum de patriarchis et apostolis generatam, que ob iudiciariam eius in Christo dignitatem in circuitu illius sedisse cernitur. De qua dicit Saluator regni sui potentiam demonstrans: Et ego, inquit, si exaltatus fuero a terra, omnia traham ad meipsum. Traxit quippe ad se cuncta Saluator, cum in cruce positus, omnem sib subiecit potestatem, de qua resurgens tertia die, discipulis suis locutus est: Data est, inquit, mihi omnis potestas in celo et in terra.  De qua Apostolus testatus est: Christus, inquit, factus est pro nobis obediens Patri usque ad mortem, mortem autem crucis, propter quod et Deus exaltauit illum, et dedit illi nomen quod est super omne nomen, ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu in gloria est Dei Patris. De throno ergo isto procedunt fulgura, uoces et tonitrua, quia post passionem Saluatoris, resurrectionem et ascensionem ad celos, discipuli eius, sicut Marcus scribit, profecti predicauerunt ubique, Deo cooperante et sermonem confirmante, sequentibus signis. Quorum unus congregatis aduersum se Iudeis magna auctoritate respondit: Notum sit, inquit, omnibus uobis et uniuerse plebi Isrel, quia in nomine Iesu Christi  Nazareni, quem crucifixistis, quem Deus suscitauit a mortuis, in hoc iste astat uobis sanus. Hic est lapis, qui reprobatus est a uobis edificantibus, qui factus est in caput anguli, et non est in alio aliquo salus, nec enim aliud nomen est sub celo datum hominibus, in quo oporteat nos saluos fieri. Et doctor gentium Corinthiis ait: Non enim iudico aliquid me inter uos scire nisi Christum, et hunc crucifixum, et reliqua. Et item ad Galatas ait: Mihi autem absit gloriari nisi in cruce Domini nostri Iesu Christi, per quem mihi mundus crucifixus est, et ego mundo.

Sunt quoque in quatuor trigonis circa crucem, quatuor nomina triumphatoris celestis conscripta, que sancta crux in modum foliorum repandi lilii per cornua dilatat, et a medio scilicet sui incipiens, hoc  est, a duobus nominibus, Christus iehsu, ita quidem, ut in arce crucis sint et in imo duo nomina uice filiorum, id est, fortis, uirtus, atque in dextera et sinistra alia duo, id est, uictor, clarus, sicque duo uersus scripti inueniuntur in cruce ab uno trigono in alium, quorum iste est textus in longitudine:

Fortis compleuit Christus sua famina uirtus.
In latitudine quoque:

uictor consignans iehsu pia premia clarus.



FIGURA XXIu De numero centenario, quadragenario, quaternario, eiusque significatione.
[Figure: [Figura XXIu] 27Kb]

 At nunc uos cantate nouum, benedicite Christo,
Plebs, cantum, dilecta Deo, sanctissimus ordo,
Psallite non aliis uosmet imitabile carmen,
Immortale decus celeste hoc ante tribunal,
Ante quater senos seniores, quattuor atque
Diuerse forme ante animalia, iure superna
Primitie Christo, immaculato numinis agno
Atque Deo uero, immaculate et sortis honores:
Estis uos empteque cohortes sanguinis ostro:
Celo ex terrigenis cantatis rite tropeum.
Citharis modulans ast uultum laude serenat:
uestra manus sacra uocibus atria replet ubique,
Ceu uoces tonitru fusis clamoribus etram:
Tanquam et multarum ualles uox replet aquarum,
Linguaque uestra doli ignara, nec nouit iniqua:
Ante thronum Domini scitis sed dicere digne
Laudes, carmina, et artatis bene hic ue parati
Per signa, que non spernit uester gremio rex.
Nam hoc nullus diffudit dux ni solus et auctor,
 Inderiso famine qui hoc modo splendida donat.
Munera cantate hinc ille probus ordo, piique
uirgineo in habitu mares, quoque femina lactans,
Infans, atque anus pariter, iuuenesque, senesque,
Qui non polluti estis nexu unquam mulierum hic.
Quapropter iam itis ubi iustis premia donat
Omnipotens, pergit iehsu quo uirginis agnus,
In pratis depascit, ouat, quem rite sequentes
Sidera celsa super, o pascua, pascitis agri: et
Nunc iam uestra capit uirtutem premia uita,
Iure stolam, quam uirginis en res attulit unam,
Nempe aliam in fine agnus cum corpore reddet.
Poscite posco crucis uosmet per signa beata
O populi, turme, plebs, agmina, turba, cohortes,
Qui super astra locum sedesque tenetis in arce:
Quod nobis uestra laus rex, et conferet agnus
Premia leta Deus, cum sanctis luce superna:
Audire ut liceat uestrum per secula cantum.



DECLARATIO FIGURAE.

 Continet ergo hec figura sancte crucis in quatuor pentagonis formata, numerum CXLIu litterarum, in quatuor uersibus conscriptum: secundum cuius pluralitatem millenario multiplicato in Apocalypsi multitudo illa signatorum, ex omni tribu filiorum Isrel computatur, numerusque ille albatorum, qui cum agno super montem Sion stabant, denotatur: primo uidelicet in signatorum millibus innumerabilis significatur totius Ecclesie multitudo, que de patriarchis, uel prosapia carnis, uel fidei est imitatione progenita. Si enim, inquit, uos Christi, ergo Abrahe semen estis. Ad augmentum autem perfectionis pertinet et ipsa XII duodecies multiplicari, et ad summam millenario perfici, qui est denarius numerus quadratus solidus, significans stabilem Ecclesie uitam. Ex quo  igitur Dominus passus est, contritum est imperium mundani principatus, et ad hoc gentium confractum est imperium, ut signo fidei cui restiterant facies sanctorum libere denotarentur. Signum itaque fidei est crux Christi, ad cuius similitudinem Tau littera formata est, de qua in Ezechiele ita scriptum est: Et gloria Domini Isrel assumpta est de cherub, que erat subter eum ad limen domus, et uocauit uirum qui indutus erat lineis, et atramentarium scriptoris habebat in lumbis suis, et dixit ad eum: Transi per mediam ciuitatem in medio Hierusalem, et signa Tau super frontes uirorum gementium et dolentium super cunctis abominationibus que fiunt in medio eius. Et dixit illis audiente me: Transite per ciuitatem sequentes eum et percutite, non parcat oculus uester,  neque misereamini, senem, adolescentulum, et uirginem, paruulum, et mulieres interficite, usque ad internecionem; omnem autem super quem uideritis Tau ne occidatis, et reliqua. Recte enim omnis iniquus mucrone infidelitatis interficitur, qui signum fidei bono opere in semetipso ostendere neglexisse conuincitur, et merito iuste quisque bonorum opus operando per crucis Christi potentiam liberatur: quia Domini fidem, quam in baptismo percepit, inuiolatam usque in finem mandata Christi implendo conseruasse cognoscitur. Deinde grex ille dealbatorum in eiusdem numeri quantitate annumeratur, et sancte uirginitatis in electis copiosa numerositas intimatur. Sed finitum tamen numerum pro infinito hic positum, quisque sanum sapiens intelligere debet,  secreti significatione mysterii uirginali aptum examini, quod Deum ex toto corde, ex tota anima, totaque mente diligens, corporis quoque, quod ex Iu constat elementis, illi est integritate sacratus, ter enim terni IX, et quater quaterni XuI, sedecies autem nouem CXLIu implent, ut cum de his qui in arctioris uite gradu constituti, merito in Sion monte cum agno tam perfecta multitudo cernatur, de ceteris Ecclesie membris non dubitetur. Et cantabant quasi canticum nouum ante sedem, et ante quatuor animalia et seniores, et reliqua. Illi quasi cithara  sua cantant Deo, qui angelice priuilegio castitatis totos se Domino faciunt holocaustum, et tollentes crucem suam sequuntur agnum quocunque ierit, cantabuntque quasi canticum nouum, quod nemo alius potest canere; quia singulariter canticum agno cantare, est cum eo in perpetuum pre cunctis fidelibus etiam de carnis incorruptione gaudere. Quod tamen electi ceteri canticum audire possunt, licet dicere nequeant, quia per caritatem quidem in illorum celsitudine leti sunt, quamuis ad eorum premia non assurgant. uetus quidem erat canticum: Beatus qui habet semen in Sion, et domesticos in Hierusalem. Et item: Crescite et multiplicamini et replete terram. Nouum enim est: Letare, sterilis, que non paris; erumpe et clama, que non parturis, quia plures filii  deserte magis quam eius que habet uirum. Et item idem Propheta dicit: Et non dicat eunuchus, Ecce lignum aridum; hec dicit Dominus eunuchis qui custodierunt sabbata mea, et elegerunt que uolui, et tenuerunt fedus meum: Dabo eis in domo mea et in muris meis locum, et nomen melius filiis et filiabus, nomen sempiternum dabo eis quod non peribit. Et item: Beate steriles que non genuerunt, et ubera que non lactauerunt, et reliqua. Habent quippe nomen eius et nomen Patris eius scriptum in frontibus suis, quia in confessione sancte Trinitatis dedicata Ecclesia fronte sua fidei sue gestat insigne, quod per sancte crucis mysterium in Christianorum frontibus pingitur, et frequenti manus inscriptione signatur. Ecce unusquisque Iu pentagonorum XXXuI litteras continet;  sed non ideo quod hic numerus quinque angulorum figuram facit, nam XXXu pentagonus est; sed ad intimandum aliquod sacramentum ita positus est. Quinarius ergo legem signat, et quaternarius Euangelium; at quatuor pentagoni cum adherentibus sibi quatuor unitatibus Iu cornua complent, quia passione Christi et resurrectione completa lex simul et Euangelium, in totam mundi latitudinem predicanda doctoribus commissa sunt: unum in exemplum datos utriusque testamenti patres, fideles ubique in uniuerso orbe castitatem seruando imitare satagebant, qui agno sociati super montem Sion quasi canticum nouum in citharis suis cantabant. Ergo quatuor unitates que pentagonis extrinsecus adherent, in quatuor litteris unum nomen conficientibus,  id est, crux, demonstrauimus: ut et pentagonis suis ad uersus complendos cohererent, et ad ius suum demonstrandum sibi mutuo uno nomine necterentur. Est quoque hic uersus in eminentiori parte crucis:

Immaculata cohors cantas tu uocibus illic.
Et in ima hic:

Rex ubi iehsu ouat quo pascit uirginis agnus.
In dextera uero iste:

Carmina que nullus diffuso famine cantat.
Et in sinistra iste:

Hic uester grex ni solus et splendidus ordo.



FIGURA XXu De Alleluia, et Amen, in crucis forma ordinatis.
[Figure: [Figura XXu] 29Kb]

 Laus pia perpetua sanctorum in luce superna
Assis terrigenis, aliquid quod dicere digne
Iam de te ualeant, auidaque implere decenter
Ora bonis possint modulis, et cantibus almis.
Nempe ego te cecini, crux, isto in carmine uiuo
uersibus, exoptans cantando et reddere uota.
Sed tu cuncta super excellens munera nostra
Maiestate potens, uincis terrestria, uincis
Sidera celsa poli, nec sat ualet ullus honori
Namque tuo facere condigna, nec addere uerba:
Temptauique ideo hic ex celis mystica uoto
Ducere uerba tibi, contemplans apta figure:
Disposui signis, disperso et tramite cantus
Inserui angelicos, intexi et uersibus aptis.
Nempe amen in medio uite signacula spondet:
 Alleluia crucis circumdans cornua complet,
Et sacram effigiem celesti carmine signat:
Nam iusti hinc sceptra deuote et munera tota
Exsuperant narrantes nunc spei ardor ut ore
 Immissus bona det palme et mors illa remota
Aufugiat, primam nocuit que liuida stirpem
Humani generis truculenta absorbuit atque
Progeniem totam et detraxit in ima profundi.
At nos quotquot amor in celos eleuat istinc,
Rite sacram Domini placemus carmine uultum:
Carmine namque illo, quod erit in sedibus altis,
Quod cantant iusti, cantabunt perpete uoto et:
Hoc tum rite placet, si implemus iussa tonantis
Mentibus, et species, factis, et famine lingue:
Nam tantum sermo hec iusti non premia cara
Accipiet, sed uera bene per famina uirtus cum
Hec laus non bona laus, sed ueri fictio falsa
Sit que magna canit, alta uult, parua meretur.
Ergo age uos Christum laudate fideliter odis
 Celestes populi, uirtutes, uosque potentes
Iustorum et plebes, qui in celi sistitis arce.
Psallite amen, alleluia, per secula Christo.



DECLARATIO FIGURAE.

 Istic ergo laus illa, quam sanctorum uox in celis creditur perpetuo Deo cantare, sancte crucis in scriptu, imitatur figuram alleluia uidelicet et amen, quam Ioannes apostolus et euangelista in Apocalypsi scribit, post interfectionem et dimersionem meretricis magne, que seducebat omnes gentes in fornicatione sua, et cum qua reges terre fornicati sunt, se audisse uocem turbarum multarum deuote in celo cecinisse, et sepius iterasse. Ita enim ibi scriptum est: Post hoc audiui quasi uocem magnam turbarum multarum in celo dicentium: Alleluia, laus et gloria et uirtus Deo nostro est, quia uera et iusta iudicia eius sunt, quia iudicauit de meretrice magna, que corrupit terram in prostitutione sua, et uindicauit sanguinem seruorum suorum de manibus  eius. Et iterum dixerunt Alleluia: et fumus eius ascendit in secula seculorum. Et ceciderunt seniores XXIu et Iu animalia, et adorauerunt Deum sedentem super thronum dicentes: Amen, Alleluia. Et uox de throno exiuit dicens: Laudem dicite Deo nostro omnes serui eius, et qui timetis eum pusilli et magni. Et audiui quasi uocem turbe multe, et sicut uocem aquarum multarum, et sicut uocem tonitruorum magnorum dicentium, Alleluia: quoniam regnauit Dominus Deus noster omnipotens, gaudeamus et exsultemus et demus gloriam nomini eius, quoniam uenerunt nuptie agni, et uxor eius preparauit se, et datum est byssinum, ut cooperiat se, byssinum splendens candidum; byssinum enim iustificationes sunt sanctorum, et reliqua. Hec enim omnia licet predicta  sint de futuro in celis sanctorum gaudio post resurrectionem, tamen ea iam nunc ex parte canit Ecclesia spe iam salua facta; tunc autem perfecte, cum discessio facta fuerit, et cum apertius uindicata. Post uniuersale ergo iudicium Domini separabuntur penitus ab hedis, et ibunt impii in supplicium eternum, iusti autem in uitam eternam. Nunc quidem sanctorum anime post mortem in paradisum uadunt, et impiorum in penam, Domino manifestante in paupere et diuite; sed corpora mundi finem exspectant, et dantur nunc iustis singule stole albe, cum in animabus suis requiem percipiunt eternam; tunc autem dabuntur bine stole, quando corpora eorum immortalitate dedita, simul cum animabus regnum accipient sempiternum. Nuptie ergo tunc uere  apparebunt agni, cum tota Ecclesia Domino in thalamo regni celestis sociabitur, et tunc perfecte istud frequentabitur canticum, quando totius Ecclesie gaudium erit perfectum. Hec ergo duo uerba Hebraica, id est, Alleluia et Amen, cum interpretari queant, nam Alleluia laudate Dominum interpretatur, Amen quoque in fidem siue ueritatem transfertur, propter reuerentiam tamen sanctitatis prime illius lingue seruatur auctoritas; atque Alleluia in Dominicis diebus totoque quinquagesime tempore, propter spem resurrectionis, que in Domini est laude futura, continue canit Ecclesia; Amen uero propter impetrandam eamdem perpetuam uitam imo omne bonum quod in presenti siue in futuro a Domino optat accipere, ad sacerdotis deprecationem seu benedictionem,  rite deuotio respondet fidelium. Apte ergo conueniet sancte cruci harum dictionum dispositio; quia per ipsam omnium rerum in laudem Domini adunata est confessio, angelorum adimpletur numerus, celestis augetur exercitus, sanctorum congregatur populus, eterne eis uite conceditur aditus, et uetusta dissoluitur maledictio, quia noua conditur benedictio. Unde in memorato libro XXIu seniores et Iu animalia agno decantabant canticum nouum dicentes: Dignus es, Domine Deus, accipere librum, et aperire signacula eius; quoniam occisus es, et redemisti nos Deo in sanguine tuo, ex omni tribu et lingua et populo et natione, et fecisti nos Deo nostro regnum et sacerdotes, et regnabunt super terram. Et uidi et audiui uocem angelorum multorum in circuitu  throni et animalium et seniorum; et erat numerus eorum millia millium dicentium uoce magna: Dignus est agnus qui occisus est, accipere uirtutem, et diuinitatem et sapientiam, et fortitudinem, et honorem, et gloriam, et benedictionem, et omnem creaturam que in celo est et super terram et sub terra, et que sunt in mari, et que in eo, omnes audiui dicentes: Sedenti in throno et agno, benedictio, et honor, et potestas in secula seculorum. Et quatuor animalia dicebant: Amen.

Est autem uersus hic in Alleluia scriptus, et per seriem litterarum eiusdem dictionis ita legendus:

Crux eterna Dei es laus, uiuis in arce polorum.
Amen quoque quatuor litteris suis per quatuor cornua crucis primum incipit ex alleluia, litteris octo complenda.



FIGURA XXuI. De prophetatrum sententiis, que ad passionem Christi et ad nostram redemptionem pertinent.
 [Figure: [Figura XXuI] 29Kb]

 Ergo prophetarum bene te crux famen honorat,
Predicat, exaltat, resonat tua facta futura.
Inspirata sacro tunc plebs quod protulit ore,
Spiritus et sanctus illis mandauerat intus,
Omnia cum Christum reparare loquuntur, et in te
Confixum Dominum concedere regna benignis.
Dauid perfossas illi hic palmasque pedesque
Dixerat, atque cibo fel tradi et poculo acetum,
Deque tuo ligno regem asserit omnibus ipsum.
Huic puero humeris esse imperium orat Esaias,
Corpus percussum, manuum extensum, ore beato
Consputam faciem perpendens funus et astum
Atque leuatam ad te dispersos currere Israhel.
Hieremias agnum describit, ceu holocaustum
Adtractum sine uoce pium, lignoque cibandum:
Hiezechiel cernit uisu Tau grammate signum
Eruere plebem, atque crucis ducentis ad instar.
Sic tu, sancta salus, uirtus es uisa prophetis:
 Es placita superis, crux, huic es nauita mundo.
 Nam Daniel Christum dixit hic plebe ab iniqua
Mulctandum, et finem dehinc noxia tota tenere.
Osee saluandum populum mortis quoque morte
Predicat, atque lohel illa predixerat hora.
Et solem et stellas lucem non fundere terris:
Hoc idem et in fausta festa predixerat Amos:
Abdias insidias, Ionas quoque funera finxit.
Micha Dei montem: Naum nuntiat ultio quid sit:
Cornua sancte crucis Abbacuc predicat ore:
Sophoniasque diem dudum Domini audit amaram.
Aggeus hincque polos dixit terramque moueri
Zacarias Iesum renotat per sordida uestis
Plagas in manibus fixas, plangereque multos.
Malachias cernit summum dominare per orbem.
Ardentique rogo mundum et sudare ministros.
Hec tua facta probi en dicebant ore priores
Crux alma uates, hec edidit auctor, in hisque
 Tu pia compleras hec o omnia passio Christi



DECLARATIO FIGURAE.

 In hanc quippe paginam libuit testimonia quedam de prophetarum dictis congregare, que de passione Christi prophetata sunt, et ad sancte crucis gloriam pertingerent. Hec licet multa inueniri possint, tamen propter opusculi breuitatem a nobis hic omnia denotari non poterunt; sed ea tamen introduximus que dictanti ocius in mentem uenerant, et a querente facilius inueniri poterant. Dauid ergo propheta atque psalmista multa huiuscemodi habet testimonia. Hic de modo passionis Domini taliter in psalmo XXII dicit ex persona Christi: Foderunt manus meas et pedes meos, dinumerauerunt omnia ossa mea. Ipsi uero considerauerunt et conspexerunt me, diuiserunt sibi uestimenta mea, et super uestem meam miserunt sortem. Et item in psalmo LXIX: Et dederunt, inquit, in escam  meam fel, et in siti mea potauerunt me aceto. Et quod in ligno passurus esset, in psalmo CXLu ostendit dicens: Commoueatur a facie eius uniuersa terra, dicite in nationibus: Dominus regnabit a ligno, et reliqua. Isaias quoque hinc ait: Paruulus enim natus est nobis, et filius datus est nobis, et factus est principatus super humerum eius, et reliqua. Et item: In die illa erit radix Iesse, qui stat in signum populorum, ipsum gentes deprecabuntur, et erit sepulcrum eius gloriosum. Et paulo post: Eleuabit, inquit, signum in nationibus, et congregabit profugos Isrel, et dispersos Iuda colliget a quatuor plagis terre, et reliqua. Et item: Dominus posuit in eo iniquitatem omnium nostrum; oblatus est, quia ipse uoluit, et non aperuit os suum, sicut ouis ad occisionem ducetur, et quasi agnus  coram tondente se obmatescet, et non aperiet os suum. Et item ex persona Domini dicit: Corpus meum dedi percutientibus et genas meas uellentibus, faciem meam non auerti ab increpantibus et conspuentibus in me, et reliqua. Et iterum: Expandi manus meas tota die ad populum incredulum, qui graditur in uia non bona post cogitationes suas. Ieremias autem ex persona Domini dicit: Ego quasi agnus mansuetus, qui portatur ad uictimam, et non cognoui, quia cogitauerunt super me consilia, dicentes: Mittamus lignum in panem eius, et eradamus eum de terra uiuentium, et nomen eius non memoretur amplius. Et item: Spiritus, inquit, oris nostri Christus Dominus captus est in peccatis nostris. Ezechiel ergo signaculum crucis in figura T littere expressit dicens: Et dixit ad uirum  qui indutus erat lineis: Transi per mediam ciuitatem, in medio Hierusalem, et signa Tau super frontes uirorum gementium et dolentium, super cunctis abominationibus fiunt in medio eius, et reliqua. Et bonum illum pastorem exprimens, qui posuit animam suam pro ouibus suis, ait: Hec dicit Dominus: Ecce ego ipse requiram oues meas et uisitabo eas, sicut uisitat pastor gregem suum in die quando fuerit in medio ouium suarum dissipatarum, sic uisitabo oues meas, et liberabo eas de omnibus locis in quibus disperse erant, in die nubis et caliginis, et educam eas de populis,  et congregabo eas de terris, et inducam eas in terram suam, et pascam eas in montibus Isrel. Et paulo post: Ego, inquit, pascam oues meas et eas accubare faciam, dicit Dominus, quod perierat requiram, et quod abiectum erat reducam, et quod fractum erat alligabo, et quod infirmum erat consolidabo, et quod pingue et forte custodiam, et pascam illas in iudicio. Daniel uero, chronographus certissimus, tempus incarnationis Domini et redemptionem nostram fideliter intimauit, angelo sibi hoc reuelante. Septuaginta, inquit, hebdomade abbreuiate sunt super populum tuum et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, ut impleatur uisio et prophetia, et ungatur sanctus sanctorum.  Scito ergo et animaduerte ab exitu sermonis, ut iterum reedificetur Hierusalem, usque ad Christum ducem hebdomade septem et sexaginta due erunt. Et paulo post subiunxit ita: Et post hebdomadas sexaginta duas occidetur Christus et non erit, et ciuitatem et sanctuarium dissipabit populus cum duce futuro. Et ut ostenderetur illam hebdomadam annorum excellere ceteris, in qua Christus Euangelium predicauit et miracula fecit, in qua et passus est et resurrexit a mortuis, seorsum de ea locutus ait: Confirmabit autem peccatum multis hebdomadis una, et in dimidio hebdomadis deficiet hostia et sacrificium, et in templo erit abominatio desolationis et usque ad consummationem et finem perseuerabit desolatio. Osee quoque deuotionem gentium et coadunationem Ecclesie per  Christum congregate manifestissime predicat. Et erit, inquit, in loco ubi dicitur, Non populus meus uos, dicetur eis, Filii Dei uiuentis. Et congregabuntur filii Iuda et filii Isrel pariter, et ponent sibimet caput unum, et reliqua. Et de ereptione nostra ab inferis mortisque interfectione, promissionem Domini declarat dicens: De manu mortis liberabo eos, et de morte redimam eos; ero mors tua, o mors, morsus tuus ero, inferne. Iel namque Dominice passionis et saluationem fidelium demonstrat, ita dicens: Sol et luna obtenebrati sunt et stelle retraxerunt lumen suum, et Dominus de Sion rugiet, et de Hierusalem dabit uocem suam, et mouebuntur celi et terra, et Dominus spes populi sui, et fortitudo filiorum Isrel, et scietis quia ego Dominus Deus uester habitans in  monte sancto meo, et erit Hierusalem sancta, et alieni non pertransibunt per eam amplius, et reliqua. Hinc Amos ait: Et erit in die illa, dicit Dominus, occidat sol meridie et tenebrescere faciat terram in die luminis, et conuertam festiuitates uestras in luctum, et omnia cantica uestra in planctum, et reliqua. Et paulo post: In die illa, inquit, suscitabo tabernaculum Dauid quod cecidit, et reedificabo aperturas murorum, et ea que corruerant instaurabo, et reliqua. Abdias autem dolos Iudeorum contra Dominum exprimens et Ecclesie saluationem: Omnes, inquit, uiri federis  tui illuserunt tibi, inualuerunt aduersum te uiri pacis tue, et qui comedent tecum ponent insidias super te, et reliqua. Et paulo post: In monte, inquit, Sion erit saluatio, et erit sanctus, et possidebit domus Iacob eos qui se possederant: Et item subiunxit: Ascendetque Saluator in montem Sion iudicare montem Esau, et erit Domino regnum. Ione quoque prophetiam Dominus ipse ostendit dicens: Sicut fuit Ionas in uentre ceti tribus diebus et tribus noctibus, ita erit filius hominis in corde terre. Micheas quidem conuentum populorum ad Christum predicat, ipsum montem Domini ac ducem ostendens: In nouissimo, inquit, dierum erit mons domus Domini preparatus in uertice montium, et reliqua. Et item: Tu, Bethleem Ephrata, paruula es in millibus Iuda, ex te mihi egredietur dux  qui sit dominator in Isrel, et reliqua. Naum ultorem Dominum predicat inimicis, et bonum piis et amicis. Deus, inquit, emulator est, et ulciscens Dominus, et habens furorem, ulciscens Dominus in hostes suos et irascens inimicis suis, et reliqua. Et item pietatem ostendens ait: Bonus Dominus et confortans in die tribulationis, et sciens sperantes in se. Habacuc lustrator fortis et rigidus, stat super custodiam suam et figit gradum super munitionem, ut Christum in cruce contempletur, et dicat: Operuit celos gloria eius, et laudis eius plena est terra. Splendor eius ut lux erit, cornua sunt in manibus eius. Ibi abscondita est fortitudo eius. Sophonias prope esse aduentum diei Domini narrat et horam passionis eius et resurrectionis: Iuxta est, inquit, dies Domini magnus,  iuxta et uelox nimis. uox diei Domini amara, tribulabitur ibi fortis Et paulo post: Tribulabo, ait, homines, et ambulabunt homines ut ceci, quia Domino peccauerunt. Et item: Quapropter exspecta me, dicit Dominus, in die resurrectionis mee in futurum, et  reliqua. Aggeus desideratum annuntiat omnibus gentibus: Adhuc modicum est, dicit Dominus, et ego commouebo celum et terram et mare et aridam, et reliqua. Zacarias uero, memor Domini sui, uidet Iesum in uestibus sordidis, et lapidem oculorum septem candelabrum quoque aureum, et reliqua. Dicit quoque ex persona Domini: Appenderunt mercedem meam triginta argenteis. Et item: Effundam super domum Dauid spiritum gratie et precum, et aspicient ad me quem confixerunt, et plangent eum planctu quasi super unigenitum, et reliqua. Et item: Adam exemplum meum ab adolescentia mea, et dicetur: Quot sunt plage iste in medio manuum tuarum? et dicet: His plagatus sum in domo eorum qui diligebant me. Framea suscitare super pastorem meum, et super uirum  coherentem mihi, dicit Dominus exercituum: Percute pastorem et dispergentur oues gregis. Et item: Et erit Dominus rex super omnem terram. In die illa erit Dominus unus, et erit nomen eius unum. Malachias salubrem aduentum Domini narrat: Et statim, inquit, ueniet ad templum suum dominator, et angelus testamenti quem uos uultis ecce uenit, dicit Dominus exercituum, et quis poterit cogitare diem aduentus eius, et quis stabit ad uidendum eum? Ipse enim quasi ignis conflans et quasi herba fullonum, et sedebit conflans et emundans argentum, et purgabit filios Leui, et conflabit eos quasi aurum et quasi argentum, et erum Domino offerentes sacrificia in iustitia, et placebit Deo sacrificium Iuda et Hierusalem, et reliqua.

 Est quoque uersus hic in cruce scriptus XXXuII litterarum:

Es placida superis, crux, huic es nauita mundo.
Qui ad directum hexameter est, et reciprocus nulla exempta syllaba fit idem pentameter.



FIGURA XXuII De apostolorum dictis ex eadem re in Nouo Testamento.
 [Figure: [Figura XXuII] 25Kb]

 Nee minus ergo tua custodit iura caracter
Rite Noui Testamenti: et pia munera pandit,
Que Deus altus homo diuinus detulit orbi.
Per te, crux sacra, uoto ueneranda frequenti
Promissum complens, et uerax dogmata uatum:
Se Dominum testans Legis ueterisque Noueque:
Qui geminum mundo pate uerbo fecit abyssum.
Nos hilarat actu satians uoto anteriores,
Qui solabatur uerax, bonus, omnibus equus.
Unde apostolicus iusta per famina fida
Alma tropea tua sermo crux laudat ubique.
Princeps orbe sonat ex imo pectore Petrus
Taliter en laudes fatu pius, optime dicens:
Est frater Christus pro uobis stipite passus,
Exemplum tradens clarum, uestigia quod uos
 Eius pergatis, cuius sacra uulnera sanant.
Hinc credo accipiant orantis famina Hiesus,
Si do nisus ei et si honos artem ibit et odis:
 Ipse quia mitis, non sordent munera hec ei.
Ast Iacobus hinc nos hortatur famine puro:
Exemplum ponens Christum de fine laborum.
Hincque monet scribens altus dux ore lohannes
Castus amor maneat et sobria uota serenet
Hiesus, ut est passus deuote propter amorem:
Sic nos mente pia socio patiamur amore, hic
Hiesum per typicum pie uerum psallit Iesum.
Iudas ductorem et pessum fidis et iniquis:
Pauxillum haud Paulus orauit, temet in ore
Crux sacra cum dixit, se iam nescire loquelam
Te sine nec laudem scire dare faucibus ullam:
In celis, terris magnum per tartara nomen,
Te propter Christi spondet sat rite ualere.
Sic et apostolicus laudat concorditer ordo.
 uatibus antiquis cuniungis cuncta rapina.
Passio sancta pie Hiesu per secula Christi.



DECLARATIO FIGURAE.

 Noui autem Testamenti tam copiosa sunt exempla scriptorum, de salutifera Domini nostri passione et resurrectione, ut non facile de tanta multitudine quis testimonia euidentiora excerpere queat. Quia que potissimum eligat nesciat, cum tot sint quod in unum libellum congregari nequeant; et omnia tante dignitatis, ut que manifestiora de his sint et probatiora, neque periti digne estimare possint. Sed sicut de ueteri Testamento, id est, de prophetarum libris aliqua excerpsimus, que presagio future et nondum complete passionis Domini essent, ita et ex Nouo ea tantum excerpamus, que ad sancte crucis, magnificentiam et laudem predicandam conueniant, et que ad bonitatem Creatoris et misericordiam Redemptoris nostri pro nostra liberatione glorificandam pertineant. Ea enim que illi predixerant futura, isti predicant iam facta atque completa. Ab utroque enim Testamento sancte crucis predicari conuenit actus, quia utriusque dispensator et mediator est Christus. Ipse ergo qui inuisibiliter per inspirationem  Spiritus sui prophetarum mentes regebat, uisibile corpus assumens, uerbis et exemplis apostolos docebat, qui per patriarchas et prophetas populo suo salutem et uitam promisit. Ipse homo factus per crucis sue potentiam, promissionem compleuit, qui dixit per prophetam: Confortate manus dissolutas, et genna debitia roborate, dicite pusillanimis: Confortamini, nolite timere; ecce Deus uester ultionem adducet retributionis, Deus ipse ueniet et saluabit nos, et reliqua. Ipse per Apostolum iam factum ostendit cum dicit apostolus Petrus: uos scitis, uiri fratres, quod factum est per uniuersam Iudeam, incipiens enim a Galilea post baptismum quod predicauit Ioannes Iesum a Nazareth, quoniam unxit eum Deus Spiritu sancto, et uirtute; quipertransiuit benefaciendo et sanando omnes oppressos a diabolo, quoniam Deus erat cum illo, ei nos testes sumus omnium que fecit in regione Iudeorum et Hierusalem; quem occiderunt suspendentes in ligno, hunc Deus suscitauit tertia die,  et dedit eum manifestum fieri non omni populo, sed testibus preordinatis a Deo, nobis qui manducauimus et bibimus cum illo, postquam resurrexit a mortuis, et precepit nobis predicare et testificare, quia ipse est qui constitutus est a Deo iudex uiuorum et mortuorum. Huic omnes prohete testimonium perhibent remissionem accipere per nomen eius, omnes qui credunt in eum. Tale quid in Epistola sua idem Petrus ait: Christus semel pro peccatis nostris mortuus est, iustus pro iniustis, ut nos offerret Deo mortificatos quidem carne, uiuificatos autem spiritu. Et item: Christus, inquit, passus est pro nobis, uobis relinquens exemplum ut sequamini uestigia eius. Et paulo post subiunxit: Tradebat autem iudicanti se iuste, qui peccata nostra ipse pertulit in corpore suo super lignum, ut peccatis mortui, iustitie uiuamus; cuius liuore sanati estis. Iacobus quoque frater Domini ad idem exemplum nos hortatur dicens: Exemplum decipite laboris et patientie prophetas, qui locuti  sunt in nomine Domini nostri Iesu Christi. Ecce beatificamus qui sustinuerunt, sufferentiam Iob audistis et finem Domini uidistis, quoniam miserator et misericors Dominus. Et Ioannes apostolus confidentiam de misericordia eius nobis tribuit dicens: Filioli mei, hec scribo uobis ut non peccetis, sed et si quis peccauerit aduocatum habemus apud Patrem, Iesum Christum iustum, et ipse est propitiatio pro peccatis nostris, non pro nostris autem tantum, sed etiam pro totius mundi. Et item: In hoc cognouimus, caritatem Dei, quoniam ille pro nobis animam suam posuit, et nos debemus pro fratribus animas ponere. Iudas autem apostolus et frater Iacobi, sub exemplo successoris Moysi demonstrauit Iesum Christum  eduxisse nos per crucem de spirituali Aegypto, id est, de potestate tenebrarum, et incredulos perdidisse, ita dicens: Commonere autem uos uolo scientes semel omnia, quia iehsu populum de terra Aegypti saluans, secundo eos qui non crediderunt perdidit: angelos uero qui non seruauerunt suum principatum, sed dereliquerunt suum domicilium, in iudicium magni diei uinculis eternis sub caligine reseruauit. Paulus uero apostolus et doctor gentium, qui nouissimus omnium apostolorum est in uocatione, sed plus omnibus laborauit, tam multiplex est in locutione sua, commendans nobis Christi passionem et resurrectionem et redemptionem, per sanguinem eius et dominationem eius in celis et in terris, ut pene totus in hoc uersetur. Sed quia ab hac laude excipi non oportet, qui ceteris omnibus plura de eo scripsit, et tam idoneus est in illa, ut facile in breui constringi possit ceteris pretermissis: ea tamen, que de cruce specialiter usurpauit, ponamus testimonia. Dicit ergo ad Corinthios: Non enim misit me Christus baptizare,  sed euangelizare, non in sapientia uerbi, ut non euacuetur crux Christi: uerbum enim crucis pereuntibus quidem stultitia est, his autem qui salui fiunt, id est, nobis uirtus Dei est, et reliqua. Et item: Non enim iudico me aliquid inter uos scire nisi Christum Iesum, et hunc crucifixum. Item ad Galatas ait: Mihi autem absit gloriari nisi in cruce Domini nostri Iesu Christi, per quem mihi mundus crucifixus est, et ego mundo. Item ad Ephesios: Ipse est pax nostra qui fecit utraque unum, et medium parietem soluens inimicitias in carne sua, legem mandatorum decretis euacuans, ut duos condat in semetipsum in unum hominem faciens pacem, ut reconciliet ambos in uno corpore Deo per crucem, interficiens inimicitias in semetipso, et reliqua. Item ad Philippenses: Humiliauit, inquit, semetipsum Christus, factus obediens usque ad mortem, mortem autem crucis, propter quod et Deus exaltauit illum, et donauit illi nomen quod est super omne nomen, et reliqua. Item ad Colossenses, maiestatem  Christi predicans, ait: In ipso condita sunt uniuersa, que in celis et in terris, uisibilia et inuisibilia, siue throni, siue dominationes, siue principatus, siue potestates, omnia per ipsum et in ipso creata sunt, et ipse est ante omnes, et omnia in ipso constant. Ipse est caput corporis Ecclesie, qui est principium, primogenitus ex mortuis, ut sit in omnibus ipse primatum tenens, quia in ipso complacuit omnem plenitudinem diuinitatis habitare, et per eum reconciliare omnia, in eo pacificans per sanguinem crucis eius, siue que in terris, siue que in celis sunt. Et item dicit in eadem Epistola: Donans nobis omnia delicta, delens quod aduersus nos erat chirographum decreti, quod erat contrarium nobis, et ipsum tulit de medio, affigens illud cruci, et reliqua. In Apocalypsi quoque pene omnes laudes et omnia cantica, que in eo sunt; ad passionis Christi gloriam et gratiam redemptionis nostre predicandam conueniunt, cum de agno occiso, qui in medio throni est, sepius ipse libere  commemoret. Sed de his testimonia aliqua hic ponere non necessarium iudicauimus, quia in ceteris locis huius libri non pauca inseruimus.

Sunt autem duo uersus hic heroici in sancte crucis imagine iisdem litteris conscripti, quorum prior in longitudine crucis scriptus, hic est:

Si dote tibi metra sono his te Hiesus in odis.
Hic autem si iisdem litteris relegatur, id est, a fine usque ad initium eius facit hunc uersum, qui in transuerso crucis scriptus est tramite:

Si donis us ei et si honos artem ibit et odis.
Qui per easdem litteras relectus redit in priorem, eum scilicet qui in longitudine crucis est.



FIGURA XXuIII. De adoratione crucis ab opifice.
[Figure: [Figura XXuIII] 31Kb]

 Omnipotens uirtus, maiestas alta, Sabaoth
Excelsus Dominus, uirtutum summe creator,
Formator mundi: hominum tu uere Redemptor.
Tu mea laus, uirtus, tu gloria cuncta, salusque,
Tu rex, tu doctor, tu es rector, care magister,
Tu pastor pascens, protector uerus ouilis.
Portio tuque mea, sancte saluator et auctor,
Dux, uia, lux, uita, merces bona, ianua regni es,
uox, sensus, uerbum, uirtutum leta propago.
Ad te direxi, et cumulans nunc dirigo uerba:
Mens mea te loquitur, mentis intentio tota,
 Quicquid lingua, manus orat et bucca beate
Cor humile, et uita iusta, sacrata uoluntas.
Omnia te laudant et cantant, Christe serene.
Namque ego te Dominum pronus et letus adoro,
Atque cruci demisse tue hinc dico salutans:
Spem oro te ramus aram ara sumar, et oro hinc.
Hoc meus est ardor clarus, hoc ignis amoris,
Hoc mea mens poscit primum, hoc famen et ora,
Hoc sitis est animi, mandendi magna cupido:
Ut me tu pie suscipias, bone Christe, per aram
Oblatum famulum, quod uictima sim tua, Hiesus.
 Hostia quod tua sim: memet crucifixio totum
Iam tua consumat; et passio mitiget estum
Carnalem, uitia confringat, deprimat iram,
Refrenet linguam, pietatis uerba reponat.
Mentem pacificet: uitam deducat honestam.
Namque tuus quando toto fulgescet Olympo
Igneus aduentus, torrebit et ardor iniquos,
Tempestas stridet, cornu iam mugit et orbe
Ante apparebit quando crucis ere signum:
Tum rogo me eripiat flammis ultricibus ipsa:
Atque petam agni proprium defendat ab ira,
 Cui cano: iure canam Hrabanus uersibus ore,
Corde, manu, semper donum memorabile cantu:
Quod dederat uite memet clementer in ara.
Quando ipsa Hiesus clemens rogo ab eruit imo
Inferni requiem, nunc, o Christe, arce polorum
Da mihi, hoc posco, spero, et uera omnia credo,
Que promisisti, hoc teneo pietate fideque.
Quod uerax facis ordine iudicio omnia uera.
I nunc ad superos, in celis rite triumphas.
O laus alma crucis semper sine fine ualeto.



DECLARATIO FIGURAE.

 Deus omnipotens, Pater Domini nostri Iesu Christi, qui Unigenitum tuum et ante secula natum carnem et animam humanam in tempore assumere, et crucem subire pro humani generis salute uoluisti: te adoro, tibi gratias ago, quod mihi misero  famulo tuo concessisti gratiam tuam  ut dilecti Filii tui passionem laudibus  canendo et conscribendo depromerem. Tibi, Domine Iesu Christe, Fili Dei unigenite, humiles preces offero et uota oris persoluo, quod mihi peccatori inspirare dignatus es honorem sancte crucis tue quantulumcunque decantare, et communem omnium nostrum salutem conseruis meis predicare. Nec me ab incepto retardauit propriorum conscientia delictorum, sed magis illud mihi fiduciam tribuit quod hoc in carmine celebrarem in quo peccati regnum destruxisti et toto mundo ueniam delictorum omnium dedisti. Tibi, sancte Spiritus paraclete, totis precordiis meis grates refero,  quod me tua gratia in ipso opere adiuuare et consolari dignatus es. Te deprecor ut si aliqua, pro fragilitate mea, inconuenienter posui, seu rite non intellexi, tua uisitatione me illustrare digneris, ut ea decenter corrigam, meique erroris per te ueniam consequar, ut ipse, quem ante inceptum opus in auxilium aduocaui, sine naufragio ad optatum littus me perducas. Te eterna et perpetua Deus Trinitas et inseparabilis unitas, toto corde, tota anima, tota mente et tota uirtute colo, adoro, exopto, desidero. Tu illuminatio mea, tu salus mea, tu laus mea, tu uirtus mea, creator, redemptor, reparator, pater, arbiter, magister, beatitudo, fortitudo, alacritudo, eternitas, felicitas, serenitas, Deus unus omnipotens, Deus deorum Dominus, Deus rerum creator omnium,  Deus lux et uita fidelium, uita uiuens, uita a uiuente, uiuificator uiuentium, amans et amatus, amorque amicissimus, genitor et genitus potenterque regenerans, dicens et uerbum ac procedens ab utrisque,  diligens et dilectus amborumque dilectio, uerum lumen, lumen ex lumine, uera illuminatio, consiliator, consilium et communicatio, a quo, per quem et in quo sunt omnia, tibi laus et gloria in sempiterna secula. Te, pater clementissime, peto ut qui primi  tus me hoc opus conscribendo uoluisti perficere, quod ad laudem Redemptoris et Saluatoris nostri pertinet, redemptionis et saluationis eius in gratiam per ipsum consequi merear: et quidquid deinceps operis agam, ex tua, et per tuam, et in tua gratia ad laudem tuam totum peruenire facias, meque deinceps tutiorem a peccatis, et in bonis operibus ualidiorem esse precipias; et quandiu in hoc corpusculo uiuam, aliquid seruitii tibi semper exhibeam. Post exitum uero anime mee a corpore, ueniam peccatorum omnium consequi et uitam eternam percipere per ipsum mihi concedas qui tecum et cum Spiritu sancto cequalis uiuit et regnat Deus, per omnia secula seculorum. Amen.

 In cruce uero antecedentis pagine est unus uersus scriptus, uiginti septem litterarum, qui eisdem litteris legi et relegi potest in hunc modum:

Oro te ramus aram ara sumar et oro
Imago uero mea, quam subter crucem genua flectentem et orantem depinxeram, Asclepiadeo metro conscripta est, priorem uersum tenens hexametrum heroicum, secundum hemistichium heroici, ita:

Rabanum memet clemens rogo, Christe, tuere,
O pie iudicio.
Continet autem totus liber iste uiginti octo figuras metricas cum sequente sua prosa, absque superliminari pagina et prologo: qui numerus intra centenarium  suis partibus perfectus est, ideoque iuxta huius summam opus consummare uolui, qui illam formam in eo cantaui que consummatrix et perfectio rerum est.



LIBER SECUNDUS.



PRAEFATIO.


Mos apud ueteres fuit ut gemino stylo propria conderent opera, quo iucundiora simul et utiliora sua legentibus forent ingenia. Unde et apud seculares et apud ecclesiasticos plurimi inueniuntur qui metro et prosa unam eamdemque rem descripserunt. Ut de ceteris taceam, quid aliud Prosper ac uenerandus uir Sedulius fecisse cernuntur? Nonne ob id gemino styli charactere duplex opus suum edunt, ut uarietas ipsa et fastidium legentibus auferat, et si quid forte in alio minus quis intelligat, in alio mox plenius edissertum agnoscat? Hoc igitur exemplo atque hac de causa ego quidem uilissimus homuncio, opus quod in laudem sancte crucis metrico stylo condidi, in prosam uertere curaui, ut  quia ob difficultatem ordinis et figurarum necessitatem obscura locutio minusque patens sensus uidetur metro inesse, saltem in prosa lucidior fiat. Non enim satagebam ut iisdem uerbis quibus in metro usus sum, sed eodem sensu in hoc opere locutus essem. Hoc idem Horatius, uir acutus et doctus, in Arte petica erudito interpreti precepit dicens:

Nec uerbum uerbo curabis reddere fidus
Interpres.
Interpres enim ego quodammodo in hoc opere sum, non alterius lingue, sed alterius locutionis, ut eiusdem sensus ueritatem explanem. Quapropter rogo lectorem ut non fastidiose accipiat nostrum laborem: sciatque me non superfluitati studere  uelle, sed utilitati; nec ulli inuidere, sed magis fraterna caritate, quidquid gratia diuina possum, ad utilitatem proximi scribendo uelle conferre. Bonitas omnipotentis Dei mihi concedat ut quidquid boni mente teneam, opere perficiam: et quicunque nostrum laborem fraterne accipiat, Deo largiente, eterni gaudii nobiscum particeps existat.


Explicit Prefatio.



CAPUT PRIMUM. De prima figura, in qua Christi imago manus in modum expandit crucis.

Ecce Filius Dei et Dominus dominantium, expansis manibus suis, speciem restaurantis honorandam hic ostendit. Et recte hunc unum pastorem  grex sacer Ecclesie iustum colit; et in eo modo quo in cruce sua membra fatigari permisit, rite omnes populi probant redemptorem, quia hunc totius iuris parentem esse sacra Scriptura predicat. Hoc quoque ego indignus agnoscens, pro modulo meo omnium summitatum culmen adoro Dominum Iesum, et credo quod ipse est Rex regum. Iudea uero, que, stimulante inuidia, inuentrix malorum est, inique suum occidit regem. Ipse tamen  cum gloria resurgens, arma impiorum per uerbum Euangelii sui secundum promissionem prophetarum potenter subuertit. At nos qui in illum credimus, in ipso letemur: dum quicunque eternum Dominum illum esse non confitetur, male ac pernitiose dubitet, quia hic auctor omnium rerum in toto orbe colitur, cui decet cuncta subiici: quia dextera summi Patris proba et sancta oblatam predam de profundo inferni sanguine suo eripuit, et taliter in cruce positus, celeste regnum suis concessit fidelibus. Hic de se principium omnium rerum, hic nobiscum Deus, hic origo et finis uniuersorum est, lux uera, imago Dei Patris inuisibilis, os Domini, splendor lucis eterne: qui consubstantialis Patri, sol iustitie, uerbum Dei, et ex lumine lumen est. Hic  cequalis uirtus et manus Domini est, dux iustorum et propheta uerus, quem Filium Dei unigenitum et primogenitum iuste confitemur. Hic est lapis angularis credentibus, lapisque offensionis et petra scandali infidelibus: idemque ostium uite est. En indutus ueste Christus ueritas quid mystice significet exponam. uestis quoque Christi lex diuina est, que uili tegmine litterarum auctorem rerum omnia continentem quodammodo amplectitur. Ad quem totus mundus, celum et terra, et mare, et uniuersitas creature pertinet: qui pugillo celum metitur, et terram palmo concludit. Item nostra natura, quam pro nostra redemptione suscepit, quasi uestimentum diuinitatis eius est. Nam hec splendorem maiestatis eius, et ab humanis conspectibus celat;  et radios claritatis eius coram oculis impiorum abscondens claudit: ipse tamen miraculis coruscantibus ac tonante Euangelio uerus Deus innotuit. Iste quoque magni consilii angelus, ac summa deuotione Dei populo missus est: docens uidelicet sapientia, et custos pacificus, fons uite eterne, brachium Domini, et panis uiuus qui de celo descendit: petra utique Christus, oriens lucifer, et uerus medicus, clauis Dauid, uia uite, et Agnus Dei qui tollit peccat mundi, serpens qui exaltatus morituros uiuificat, et mediator Dei et hominum, uermis et homo, captiuam ducens captiuitatem: mons Dei, aquila alta petens, aduocatus pro nobis. Leo de tribu Iuda, pastor bonus, et hedus peccata nostra portans; fundamentum fidei, ouis innocens, sacerdos secundum  ordinem Melchisedech, offerens panem et uinum: uitulus namque et aries pro nobis immolatus est uictima. Qui Filius est Patris eterni, idem damnatus est ad penam ligni. Hic utique ante luciferum, et ante omnem creaturam, ex Patris utero est genitus: et temporaliter in momento processit ex matris aluo, atque ut saluaret genus humanum, ad crucem uenit eternus conditor Christus, qui est super omnia Deus benedictus in secula



CAPUT II. De secunda figura, in qua sancta crux intra tetragonum depicta est.

O sancta crux Christi, que potestate tibi collata excellis super omnia! tu in celorum arce superna, celorum potens regis agmina: quia crucifixi in te regis uirtus et diuinitas totam te potentem et totam sanctam fecit, maxime cum passionis eius indicium semper in te existat. Quapropter merito te reginam a Christo rege uocamus, quia regni celestis aditum per te primum meruimus: dumque humanitatis eius ac diuinitatis gratiam ipsum portans promeruisti, in unius Dei omnipotentis laudem sacra confessione Christicolas sociasti. Nam multiplices laudes Deo in sanctis angelorum cetibus excitas, et simili ratione  ad glorificandum Deum deuotos reddis terrarum incolas. Te generaliter totus orbis, er, mare et ignea celorum sidera sanctificant, ac specialiter unaqueque species creature ex quatuor mundi partibus magna deuotione celebrat. Hoc quoque omnium adunata confessio profitetur, quod ab eterno lumine illustrata, nobis celestis regni gaudia demonstres, et demonstrata pie querentibus dones: cum utrumque facis dispensatione diuina, ut et corde credulo et uera confessione Deum Christum confiteamur et per hanc fidem ad ipsum peruenire mereamur. O crux Christi, que per desideratam eius uictoriam es benedicta, quam claram et quam magnam suo amore te omnium conditor reddidit! uiuificationis enim munere te ditauit, et ad hoc salubriter erexit, ne  antiquus hostis, qui primum parentem nostrum sibi consentientem de paradiso eiecit, diutius irrisionis eulogio progeniem eius in exsilio damnatam fatigaret. O pia crux Domini, quis te decantans metro, digne resonare ualet, et totam potentiam tuam uerbis enarrare! Pulchra nites ornatu, teque cernentibus gloriosa appares. Taxus mortifera longe a te fugit, calamus aromaticus et pinus semper uirens honori tuo se subiiciunt. Cedrus quoque diuturna, et uermibus imperforabilis, myrrha guttiflua et meliro odoris iucundissimi ad odorem tuum stupent: nardus spicoma et cypressus odoris boni, mastix quoque, gutta lentisci et thus Arabica, gutta Indie et amomum Syriacum, balsamum Iudee, bdelium Physonis, maiestatem tuam uerentes, super se uotis  exaltant. Nomine licet sis asperior ipsis, dum cruciatum resones, uirtute tamen redemptionis nostre ipsis prestas, que concedis fidelibus ante Christi tribunal bonorum operum fructus percipere. O crux sacra, que, diruptis claustris inferni, plebem sanctorum eripueras et celo collocaueras!



CAPUT III. De tertie forma figure, in qua nouem ordines angelorum depicti sunt.

O tu, sancta salus et leta passio Christi, salue: crux ueneranda Dei, que sapientia, lumen et doctrix es orbis terrarum; que et uera laus, amica uirtus, et clara philosophia apud celicolas, terrigenas, que indesinenter uiges: et iam apud exercitus  angelorum, qui in claritate lucis eterne manent, et apud homines, quibus salus et pulchra renouatio post diutinam infirmitatem et antiquam peccatorum uetustatem exstitisti. Te totus orbis beatificat, te celorum agmina collaudant. Per te in nomine Iesu  omne genu siue uoluntate siue ui flectitur, celestium uidelicet, terrestrium et infernorum. At Michel, dux et princeps plebis Dei, te confessione memorat cuncta celorum sidera et uirtute regere et potestate tegere, eo quod ara Dei sis, in qua immolatus est Agnus qui abstulit peccata mundi: quo clypeo beneuolentie ipse sedulo exsultat, qua confessionis framea fidens, bellum init contra draconem borridum, antiquumque  serpentem; et de hoste triumphans, ouat cum sanctorum agminum millibus, hoc sibi premii loco petens ut tuam laudem perpetuo ante tribunal decantet Domini. Igitur actus iste formationis litterarum, et hic modus positionis nouem ordinum, nec non et sors ipsa qua primitus ad laudandum Redemptorem sacra angelorum agmina ordinantur, taliter suspensam iure statuit hanc crucem, aram scilicet pontificis et redemptoris nostri; ut ipsa uera uita in se contestans, ostendat laudantem uirtutum uenerabilem senatum, sicut decet, ut in cruce, que est uera salus nostra, appareant bona et salubria scripta; ideoque Christus semetipsum humilians descendit de celorum arce, ut ad se solidum fundamentum fidei argumentumque omnium  bonorum ualide nos duceret: et docuit uerbis, factisque suis nobis documenta reliquit, et sic demum in sancta cruce nos redimens, facta sua consummauit. Hoc tu, Gabriel, archangelus Altissimi et desponsator celestium nuptiarum, letus claro famine uirgini reuelabas, quando Christi regni potentiam et saluationis eius opus luculento sermone pronuntiaueras. Quid et tu, o Raphel, medicina Dei? Nunquid in illo mystico opere quo Tobie oculos aperuisti, felle orbem liniens, sancte crucis potentiam significasti, que per amaritudinem mortis Christi, peccatorum tenebris remotis, eternam lucem humano generi reddidit? Credendum ergo nobis est quod facta angelorum que uetus Testamentum narrat, aduentum et gloriam significent redemptoris nostri, cum  Nouum Testamentum statim in primordio natiuitatis eius, eius gloriam in excelso, Deo magno tripudio cecinisse, et pacem hominibus adoptasse describat. Quapropter uos quoque, preclari angelorum exercitus, supplices obsecramus ut dignas grates Saluatori nostro incessanter agatis, et sanctum nomen eius in seculum benedicatis, qui nos per crucem a perpetua morte liberauit, et uestrum numerum  sanctis animabus compleuit in arce celesti.



CAPUT Iu. De forma quarti schematis, ubi cherubin et seraphin sunt iuxta crucem depicti.

At uos superne cohortes, cherubin et seraphin,  iam nunc de celo laudate nomen regis uestri Iesu Christi, quia ignis amoris et sapientie uestre ita bene ardet, si puro famine in Redemptoris laude splendeat, cum uera et diuina est laus illa, qua Pascha nostrum, idem passio et resurrectio redemptoris nostri, uere nostra predicatur esse uita: uerus utique lucis fructus est Christi, quem cum Patre et Spiritu sancto Dominum Deum sabaoth sociali laude celebratis, qui tunc in hora passionis uicit tristitiam mortis, et nunc regnans ubique exsultat in gaudio resurrectionis. O beata seraphin, quis sit uestri amoris ardor, dicite: et si fiant in celebratione hac habitus uestri iura celestia monstrate, si hac multa et ualida laude significetis, uictorem supernum pandite. Hinc confidenter ego  pro uobis mihimetipsi et meis ita respondeo. Unum namque est quod nobis demonstrant, hoc est, quod in alarum suarum positione affirmant: iam dudum nobis prenuntiatam esse in figuris sancte crucis aram sacratumque decus hostie quod in ea immolatum est. Edunt quoque Christi uota laudis, que sit uirtus redemptionis nostre, ac bona premiorum que tribuere nobis rex Christus decreuit, cum in hac ara secundum suum propositum passus, consumpsit flamma passionis sue iniquitates et peccata scelerum nostrorum; cunctasque aduersarias potestates in momento sue mortis superans uicit, atque principem huius mundi foras eiiciens, destructa eius claustra dirupit, et uetustatem peccatorum nostrorum deleuit, reddens nobis benignus Dominus  et rex uirtutum ipsa regna paradisi in quibus primus homo conditus positusque fuerat. Hocque omnium fidelium ora probant, et uirtutes et miracula que Deus in hoc mundo per sanctos suos facit testantur quod Deus humano generi, in carcerem et tenebras istius mundi iuste damnato, auxilia mandatorum dederit causa perpetuam mortem euadendi. Conditor utique et rex noster, qui pro nobis in alta crucis confixus est stipite, quam magis decet thronum imperialem uocari quam seruile tormentum, quia imperator noster rex Christus regnum sibi in ea et potestatem in celo et in terra conquisiuit, hostes superauit et mundum Deo reconciliauit. Hec uexillum Christiani est populi, hec framea qua cum hoste sortimur bellum, hec insigne uictorie nostre.  Cum hac hostes nostros proterimus, hac arma iniquitatis frangimus, per hanc ad coronam alleuamur et uirtutis premia capimus. Propterea exsul semper et alienus a bono, ignis cupiditatis, scito que tibi interfectio in morte Christi parata sit. Cherubin ergo illa, que in tabernaculi templique constructione iuxta aram post altare thymiamatis stabant, hoc uexillum crucis extensione alarum suarum, nec non et tota positione situs sui, hanc sanctam aram demonstrabant, que, mystica unctione linita, triumphum Christi et certaminis eius palmam prefigurabant. Hec itaque animalia, id est cherubin, distensis suis alis leta facta Christi adducunt, et beata ea esse alma altaque manifestis indiciis tradunt. Ipsa  quoque seraphin ad hoc pandunt os suum ut cum celos et terram plenos esse gloria Dei predicent, iam prope est tempus quo carnalis hinc abeat luxus et uitia recedant. Dicant denique cuncta: simul hec animalia alarum suarum officio precipue intimant Saluatoris brachia in cruce esse protensa, in hisque trahi atque subleuari nunc misericordia omnes quos ipse postmodum in uniuersali iudicio, meritis condigna rependens, in sede collocabit beata: tunc palam illos per discussionem probando, quos iam ante sibi notos et bonis operibus auctos probauit amando. Iustorum ergo uatum prophetie de passione Domini ullo modo non dissentiunt, nec significationes istorum animantium fallunt.



CAPUT u.  De quinte figure forma, ubi quatuor tetragoni circa crucem consistunt.

Te modo, crux sancta Dei, obsecro ut tua uirtute meum pectus infirmum benedicas, ut dignis laudibus eterni Regis in te tropeum ualeam decantare, quomodo celestia simul ac terrena uno federe coniungas, pactum confirmes et mortis uincula dissoluas. O tu sacer apostolorum cetus et martyrum ordo laureatus, iure uos domus Christi posuistis fundamenta, quos ipse in arce gestat pulcherrima. uoce quippe uestra et exemplis Deo plebem sacram acquisistis, et sanctam ac salutarem crucem Christi iure in primo fundamine predicationis collocastis, quia illam crucifixi in ea Domini uirtus ad portandum totam Domini Ecclesie machinam rite roborauit.  uere quoque ipsa humanum genus ad uitam dedicauit firmaque erecta est columna, desiderans ostendere quod per ipsam eterna domus celesti regno collocanda exsurgit, aula uidelicet iusti regis sponsique Ecclesie. Hanc tu, Domine Christe, tropeum nouum, iure dominationis, cruore redemptionis uiaque directionis, ociter in mundo erexisti: quod Christicolum genus fedus iustitie seruet, spernat diabolum rite damnatum, et uincat pietate hominem inimicum, quia tu illi fautor laudis, et timor conseruationis utriusque boni operis, ac palma uictorie, atque corona remunerationis es. O inclyta crux Domini, aule Christi pretiosum fundamentum! tu es pulchrior florifera specie omnium germinum: tu excelsior cedris Libani, tu pretiosior  albo lapide Pario, que quadratas iungis petras uiuentium lapidum in firmo fidei fundamento. Patriarcharum quoque cetus et ritus antiquissimus iure prima fundamenta iacit in initio totius edificationis, qui primum sano dogmate corda deuota sibi obedientium ad domum regnantis super omnia Dei fide iunxerunt. Postea prophete uerba predicationis pluerant, ut regi Christo uiuam aulam monitis preceptisque suis in hoc certaminis loco construerent: quia omnis hec fabrica Ecclesie per confessionem nominis Iesu Christi ad celeste regnum eleuat, eiusque uoce instructa rite uiget bona uite constructio. Hec enim iunctio ad latera sancte crucis quatuor tetragonorum hoc signat, et omine  sacro reuelat nobis intellectum, ut sciamus quo nos uia recta et ductor optimus iubeat ire, hoc est, ad possidendum regnum perpetuum: omnes utique quos Christi uisitatio sua mansione illustrans, templum dicare dignatur, et cum his sanctis parietibus in semetipsum lapidem angularem coadunans, ad perfectionem celestis edificii perducet.



CAPUT uI. De specie sexte figure, ubi de quatuor uirtutibus precipuis commemoratur.

Omnipotens uirtus, et omnipotens Patris summa sapientia, Christe Fili Dei, tu es uerus Dominus qui totum mundum adornas decore sancte crucis, dispensasque pic tuis sanctis pia dona salutis. Nam quadriga uirtutum, quatuor cornibus sancte crucis  decenter aptata, ostendit sacram seriem specierum ex ipsa procedentem, in triumpho uictorie regis Christi consecratam: et per eius passionem proficuam esse toto orbi, ad impetrandum fructum pietatis, et adipiscendam eternam beatitudinem. uirtus est animi habitus, nature decus, uite ratio, morum nobilitas et lingue moderatio. Hec quippe cuncta, o sancta crux, religiosis hominibus iusta laude probanda tu tradis: cuncta simul beneplacita Deo depromens, et singula salubria esse prodens. Tua sancta prudentia tenerum mundum ab initio docuit, quando per martyrium Abel iusti pro innocentia ponendam animam demonstrauit; de te iustitia bene zelo feruens, diaboli pompam spernendam et Christi gratie obsequendum suasit. Per te castus  amor in sanctis Dei erigit se ad sectandum utilia consilia, hoc est, doctrinam mandatorum Dei: ut fraudem maligni de penetralibus humani cordis auferat, et fideles Dei attendentes ad celestia premia, superare carnis concupiscentias doceat; ipseque amor per uniuersam mundi latitudinem sanctos predicatores ducit, arguentes uitia, et uirtutes commendantes docentesque per Euangelium Redemptori gratias agendum, qui secundum ueterum prophetiam nouissimis temporibus incarnatus est, et mandata tradens euangelica signis et miraculis uerus Deus innotuit: concedens omnibus fidelibus sibi ut per fidem plenam et baptismum lucem eternam conquirerent, illisque qui intentis auribus celestem doctrinam capiebant, dedit in modum bone terre uberem ex uerbi semine  uirtutum fructum proferre, et si qua incentiua nature in eis orirentur, abscisa Euangelii cultro flamma Spiritus sancti concremaret, ut sine ullo impedimento diuinum germen et spirituales delicias regi Christo exhiberent. Hos ergo fructus primum fides et religio Christiana per predicatores Euangelii plantauit, deinde gratia uirtutum puros et ab omni sorde alienos ostendit: dehinc patientia sanctorum in tribulationibus probauit; pactum quoque et societas uere concordie coadunatos et inseparabiles demonstrando, stabiliuit: exin modo uirtute constantie fortiter roborantur, et per ueram humilitatem illesi custodiuntur, ut per discretionem in augmentum proficere ualeant, et per longanimem  perseuerantiam usque ad congruam maturitatem perueniant. Post hec quidem iam ultimi iudicii falx mittenda est, ut messis albens, quam granum frumenti per aratrum crucis in terra conditum gloriosam et multiplicatam protulit, apparente ipso iudice uiuorum et mortuorum, per angelorum ministeria colligatur, et per sententiam eiusdem iusti iudicis in horrea celestia feliciter collocetur.



CAPUT uII. De septime figurationis plasmate, ubi de quatuor elementis agitur.

Igitur omnia que in celis et que in terris sunt, de lumine glorie Christi illustrata iam splendent: cuius maiestati subiecta seruiunt et sacre crucis factum beatificando concelebrant, ut sic uictori superno  debita uota persoluant: hoc ueraciter profitentes, omnia regna seruare modum suum sub dispensatione diuinitatis Iesu, non solum que in orbe mouentur, quin etiam omnia que sunt, uiuunt, sentiunt atque discernunt et iura seruare norunt, sub hoc imperio consistunt ab initio. Imber quoque ac grando de nubibus, nix, pruina ac glacies, ros et serenum simul cum fontibus et riuis in terra profluentibus Creatorem testantes laudant. Arcton Creticus et omnis stellarum positio simul cum uertigiue poli auctorem predicant suum. Nemini displiceat quod dico, quia Omnitenentis laudes scribo, et non irrisionem uel dolorem alicui ingero. Benedicite, omnia opera Domini, Dominum: cantate et psallite ei. Laudans dicat iustus, quod Christus in cruce exaltatus  omnia trahat ad seipsum, et electos suos milites inuitet ad coronam. Non enim fas est ut in laudando Conditorem discordet factura eius, sed gaudens concinat sibi debitas laudes. Uniuersa aque natantia et serpentia terre, montes et colles, arena maris, luci et omnia ligna siluarum, fere, pecora et truces bestie, uermes puluerei et minuta uolatilia, aues mansuete et lacerantes unguibus. O genus Christicolum! quo celi et terra decorantur, a uobis lumen fidei et uirtus predicationis prodiens, legationem agit ad gentes, preces excitat, ad baptismum inuitat; sed maxime doctorum sermo preclara exhortatione dolum diaboli denudat, et acquisitis per Dei gratiam electis exponit uictoriam Christi. Omnibus fidelibus hoc quotidie predicatur, nec non et  paganis, et falsis Christianis, et hereticis cum summa modestia et patientia intimatur. Qui ergo crediderit uerbo Dei, saluabitur; qui autem non crediderit, aut prauis operibus fidem destruxerit, in eternum damnabitur. Igitur quia Christi gratia in celis et in terris redundat, bene condecet ut celestia simul et terrestria ore consono laudes Deo decantent et gratias agant. Populus Domini et oues pascue eius, qui partim in celis iam cum Domino regnas, partim adhuc peregrinaris in terra, una ratio uos ad laudandum Deum incitat, quos unum gaudium in celis exspectat. Nam quod datum est iam tenetis, et quod promissum est ueraciter accipietis, quia qui promisit sine dubio in uobis sua promissa implebit,  rex utique uester, proprius et sacerdos, creator et saluator, iehsu Christus Dominus noster.



CAPUT uIII. De octaue speciei forma, ubi de duodenarii numeri ratione expositum est.

Christus itaque saluator noster, Christus, rex mitissimus, in celis regnat: consilium optimum, uirtus Dei Patris summa, et benedictio uera, lumen de lumine, et ex Deo genitore diuina proles genita. Hinc uidelicet totius iuris origo est: ad hunc fabrum tota celi et terre fabrica respicit, ad hunc pertinet omnis uirtutum decor, a cuius bonitate et ueritate omne bonum uerumque fit, ipseque mirabilis solus mirabilia facit: a cuius iustitia ordinatur quidquid in celis  uel in terris iuste decernitur, probatur et profertur, quidquid honoris habent angeli boni, et quidquid pene sufferunt angeli mali; nec non et illud quod Christus idololatriam de mundo expulit et diuinum cultum renouauit. Horum igitur omnium bonorum auctor est Dominus Christus, qui in uexillo crucis sue honoris et potestatis proprie iudicia demonstrat. Quapropter congruit ut nos terrigene et paradisi exsules notemus hos radios quos diffundit hec sancte crucis species, per quam Christus nos saluat et reddit splendorem luminis quem protoplastus peccans olim iam amiserat. Quotquot ergo a principio hos radios rite agnoscentes uenerabuntur, perpetue lucis munere perfruuntur, crebroque hoc iubare uibrabant arma prophetarum, et sors apostolica predicans  he luce nobiliter coruscabat; hocque sole fides Christi toto orbe terrarum relucet, atque bona corda hominum uotaque pia sanctorum patent: iusti quoque diuino munere pollentes, per mystica signa, olim iam patribus tradita, bonum et salubrem coniiciunt radium, et proinde mandatis Dei obedire persuadent populis, cum Christo ascribunt soli profunditatem mysteriorum dignis reuelare, et dona perennis uite fidelibus tradere. Christus ergo rex summus et celestia tribuens Dominus, munere diuino scandens alta crucis robora, manifeste innotuit, hanc speciem formando, per hanc se pandere celos mundo, et uult ut sequentes eius uestigia, uite per hanc reperiamus introitum. Denique quater ternos uentos, a quatuor  plagis mundi et ambitu Oceani in habitu sancte crucis coniunctos et coadunatos, Saluator salubres fecit, signaque duodecim cum mensibus suis ipse dominator sustentans, regit et gubernat, ac duodena spatia horarum oriente sole disponit ordinabiliter trahi et perduci ad occasum. Ad hec quoque uniuersa demonstranda distributio duodenarii numeri, quadrangulam sancte crucis formam complet. Omnia namque uincula peccatorum nostrorum, quibus constricti tenebamur, crux Christi, gloria nostra, resoluit, ipsaque erecta sacra celi gandia iuraque terre proponit et signat, laudat et probat, ipsaque fidelibus ueraciter confert.



CAPUT IX. De nona figura, que dierum anni numerum in crucis specie continet.

Sol et luna, en nunc competenti ordine Dominum Iesum Christum benedicite, quia sancta crux est uester honor, stabilis lux, dispositus ordo, series, laus et probitas, spirituali lumine per cuncta tempora uos illustrans. uos quoque hoc termino, quem ipsa in quatuor hexagonis et monade inter eos posito portendit, dies et noctes totius anni solaris connumeratis equatisque ad perfectionem eius numeri cursum uestrum. Predicta ergo figura eius habet in se tricies denos et decies senos, atque insuper quinquies unitatem. His quippe numeris rota solis et lune cursum suum noscitur indere, quatuor uicissitudines  temporum his includuntur; quos omnes in quinquaginta duabus hebdomadibus et monade unus pariter amplectitur annus. Ad hanc diem iam bifrontis reditum tenet hic ordo: ad hanc transit horarum series, temporum uicissitudo, annalis circuitus, et astrorum cursus; ipseque quadrans horarum superuacuus supra numerum certum dierum, quem in dispositione sex angulorum quatuor hexagonorum sancta crux denotat, ociter ad illum terminum pertingit quod in equinoctiis rite dignosci potest. O sacrum germen, quod clara luce fidei et sapientie corda hominum in tenebris infidelitatis posita illuminas: tu es uidelicet crux sancta, miraculis coruscans. Nam et Christus hinc ubique per tua cornua latitudinem sui regni demonstrat. Tu regis fortissimi sceptrum  et ara Dei altissimi, ordine potenti dilataris per orbem: descendisti ad inferos, tendis ad celestia. Hec decus et honor est totius mundi. Sem quoque uerus idem nominatus noster, per cuius nomen solius tota saluatur creatura, cursum siderum ad huius formam temperat, ipsumque regnum celi donat, cum in hac sede positus claustra celi nobis aperit. Hec quippe humanum genus laudans cantibus exponit, cum predicat fideliter pro Christo a Iudeis crucifixo, quod media die lumen siderum obscuratum sit. Nam Iudea frendens licet inuidia estuaret, meliore tamen usu in arbore crucis hunc fructum extulit, quod ex quatuor plagis mundi et ex quadrifico Oceani limbo gentes et populi undique confluentes  spirituales delicias appeterent que in sancta cruce demonstrantur, ut sacris et mysticis epulis repleti, per dona summi Patris ad centuplicem bonorum operum perueniant fructum, et intermixti splendidis nouem ordinibus angelorum, in celesti beatitudine ipsi perpetua claritate fulgeant. Quapropter moneo ut quidquid canamus et quidquid scribamus, in Redemptoris laudem totum uertamus: quatenus hac una spe, quam per eum in eo habemus, exitum auide et seuientis mortis perpetueque damnationis scuto fidei repellentes possimus euadere, et sic regnum Dei superna luce nitentes leti mereamur possidere auctoremque nostrum ac redemptorem Dominum Iesum Christum, omnipotentis Patris uidelicet Natum, dignis laudibus resonare, uerum, sanctum  atque Dominum altissimum: sit quoque semper hec nostra ratio, sempiterna laus et perpetuus ardor amoris.



CAPUT X. De ratione figure decime, ubi septuagenarii ratio descripta est.

Nunc itaque condecet ut pia modulatio, spe eternorum nos letificans, in hoc beato opere exprimat quid nobis eternam uitam conferat, et quid corruptionem auferat, quidque delictorum ueniam tribuat, et quid uincula peccatorum dirumpat, hoc est, sancte crucis predicet acta. Merito ergo hoc uox humana faucibus resonat, hoc depromunt arte os proloquens, digiti scribentes, plectrum lingue et  uota pii cordis, quod cecidit in bello draco tortuosus et noxius ille qui arte maligna truculentus in paradiso protoplastum nostrum decepit: cum prius ipse cadens Lucifer de celi arce tertiam partem astrorum traxit secum ad inferni sulphurea stagna, quia superbus et dolosus tentauit se equiparare Altissimo, in gelida Aquilonis parte ponens sibi tribunal. Hunc scilicet ferocissimum lupum agnus mitissimus strauit, iure potenti eripuit predam, et studia immania fregit. At gentes ex imis et carnalibus desideriis per sanctam Euangelii predicationem conuertit ad meliora, et incendit ad celestia dona, ne uel Iudeorum fabulosa superstitio, uel hereticorum peruersa seductio, specioso uelamine corrumpat casta corda Christianorum, qui ueritatem diuine legis  agnoscentes, in robore fidei iam consistunt; et ne aridum fiat os gentium exinanitum a cultu demonum et adoratione idolorum, fecundat illud in diuina laude auctor totius boni et largitor uirtutum Christus Dominus: causat enim et damnat omnem perfidiam inimici potens uirtus sancte crucis, et dimittens mundo debita, cunctas opes diuitum precellit suo munere. Denique quod in septuagenario numero manifesta redemptio toto mundo fuerit Daniel propheta in septuaginta hebdomadibus suis, que ad Christum usque pertingebant, demonstrat, quando consummetur preuaricatio, et finem accipiat peccatum, et deleatur iniquitas, et adducatur iustitia sempiterna. Ieremias quoque similiter post septuaginta annos resolutionem captiuitatis predicat esse uenturam:  ast Moyses per septuaginta presbyteros, quos mandato Domini populo Isrel pretulit, totius magisterii perfectionem et reuelationem mysteriorum per crucris sacramentum nobis fieri significauit. O crux benedicta Dei! in hoc quod septuagenarium numerum in quinque partes diuisum in medio tui, simul et per quatuor cornua tua quaternario et denario numero amplecteris, significans te totum mundum per decaogum legis et per quatuor libros sancti Euangelii ad concordiam et unitatem fidei reuocare. Neque enim ipsum quinarium absque mysterio pretermittis, sed uenerabiliter innuis humanum genus non solum per internum affectum animi, sed etiam per exteriores sensus corporis, tibi ueracissime esse deditum.



CAPUT XI. De undecima figura, ubi Pentateuchus Moysi ordinatus est.

Te, sancte Pater, inuoco Dominum celi et terre, ut sis mihi in hoc carmine doctor et rector, inchoato operi pius et clemens annuas sensum opifici, et uerba sobria tribuens, ut possim fideliter pandere ad sancte crucis eternam laudem, et ad gloriam Noui Testamenti, quid lex prisca figuris significet, modo in gratia ipsis rebus spiritualiter obseruandum. Nam cum primum hec maxima rerum machina ab inuisibili et impenetrabili profunditate uisibilis effecta est, et paradisus cum germine suo floridus et iocundus apparuit, statim in ligno uite, quod est in medio  paradisi, uitale lignum sancte crucis prefigurabatur: quod in medio gentium positum precedentes et subsequentes se uiuificat et sanctificat generationes, cuius beneficio recreati quique boni et sancti uiri spirituales et uitales uirtutum proferunt fructus. Hoc etiam lignum passionis Christi prefigurabat Isaac patriarcha, cum patre imponente propriis humeris ligna portabat ad locum immolationis sue, sicut liber Genesis testatur. Sic et Exodus et ceteri libri legis edisserunt, quod forti compagine armorum sancta crux nostrum pretium euexerit, ut dote sanguinis sui sponsus supernus exhiberet sibi sponsam, Ecclesiam, non habentem maculam aut rugam. Hinc plebs Isrelitarum Deo in Aegypto coniuncta, et per Rubrum mare translata, laudes uictrices Redemptori  suo decantabat, et itinere trium dierum gradiens, Domino misericorditer eos ducente, peruenit ad fontem Marat, qui per lignum mysticum dulcatus est. Igitur Pharao et Aegyptii persequentes, qui prius populo Dei quasi iam capto et reducto insultabant, submersi maris fluctibus sera penitentia doluerunt: Isrelite autem uisis magnalibus, ductori suo triumphanti, Deo uidelicet patrum suorum, canticum glorie concinebant, et in conditoris sui amore feruentes laudes triumphales exsoluebant. Porro mare orientale hoc testatur, cum orbitas curruum Aegyptiorum hactenus in profundo et in littore seruat. Denique ueteris legis abyssum sancta crux immissa dulcauit, et petram solidissimam excidens fontem uiuentis aque produxit. Ad huius instar Moyses manus extendens  in Amalec uictoriam cepit, et per eam ueri Amalec memoria deleta est sub celo. Duo ergo uiri exploratores terre repromissionis, qui botrum in uecte portabant, duos populos significant, qui gaudia superna per passionem Christi in cruce completa quosque credentes promereri posse predicant. O crux benedicta Dei! quis bene mysteria tua noscens, tanta et tam preclara dona salutis satis enarrare ualet, cui nulla lingua creature ad laudes debitas celebrandas idonea est. Te Patris eterni hostia, in odorem suauissimum oblata, sacram aram dicauerat: uiuificantem exaltasti serpentem, et uitale signum demonstrasti populo, quo saluari lesus ab hostibus possit. Et quid amplius de te dicere possum, nisi  hoc quod cuncta bona dederas et mala cuncta auferebas.



CAPUT XII. De duodecime figure ratione, ubi nomen protoplasti situm est.

Eia modo, dulcisona metrice artis fistula, uade salutiferam crucis Dominice laudem suauibus canere uersibus, opusque mirabile redemptionis nostre, simul et consolationem uite future deuotis celebrare laudibus, quia in sancta cruce mors uicta est directissima, et peccatorum nostrorum uincula sunt resoluta. Lux nobis per Christum rediit pristina, et prime preuaricationis concessa est uenia. Nam primus Adam decorem immortalitatis nobis abstulit, cum pomum ligni uetiti contra preceptum gustauit;  et secundus Adam, saluator uidelicet noster, omnem uenustatem et omnem gloriam atque honorem superne claritatis nobis adueniens secum attulit. Unius ob noxam multa et innumerabilia perpessi sumus mala, et temporalis mortis incidimus discrimina: sic et unius ob gratiam fidelia saluantur agmina et luce potiuntur eterna. Denique sicut per lignum preuaricationis mors introiuit in totum orbem terrarum, et in infernum omnes descenderunt, etiam ipsi electi, ita et per lignum Dominice passionis mors captiuata est, et multi euaserunt ex ea, etiam peccatis obnoxii. Uniuerso scilicet orbi Christus per crucem aditum uite aperuit, et in ea potentiam uirtutis sue demonstrauit, ipsamque, relictis idolorum cultibus, honorabilem esse omnibus  uoluit. Per hanc sui sacramenti nobis patefecit arcanum, et ad custodiendum ius sue uoluntatis nobiscum firmauerat pactum. Primus homo, de terra terrenus, terrenam generauit sobolem, cui et immitem hereditauit mortem: secundus quoque, de celo celestis, celestem mundo intulit generationem et eternam suis promisit beatitudinem. Hic est Dominus uniuersorum et creator omnium rerum: regnum solus cum Patre et Spiritu sancto tenet eternum, et secum regnare uult cetus gloriosos sanctorum. Ipse etiam per nomen Adam, quo quatuor plagas orbis persignatas habet, potestatis sue, qua dominatur in toto orbe terrarum, nobis dedit indicium. Nam anatole, dysis, arctos et mesembria, quatuor mundi partes in capitibus uocabulorum suorum  hoc resonant. Unde condecet ut cuncta uiuentia atque subsistentia Dominum suum recognoscant, et laudibus deuotis concinant, quod iehsu Christus uerus est Filius Dei et omnipotens dextera Patris omnipotentis: cuius curatio salubris est et contactus medicina salutis eterne.



CAPUT XIII. De tertie decime ratione figure, ubi ille dierum numerus comprehensus quo Christus in utero uirginis moratus est.

Arbor odoris suauissimi et expansione pulchrarum frondium latissima, hortus deliciarum incomparabilis affluens, ubertate largissima, floribus uirtutum et foliis uerborum iucundissima, per predicatores  sancti Euangelii fructificans, opes condis celestes: exaltata quidem maiestate super omnia ligna siluarum honorabilis et decora existis; quia claritas Christi in te crucifixi gloriosam et speciosam et uenerabilem omnibus te exhibuit. Hoc quisquis in fidei firmitate consistit, plena deuotione profitetur, licet demonis uis horrida salutem hanc credere atque cognoscere gentibus inuidens hactetenus reluctetur. uarias quidem uirtutum species in sinu tuo demonstras, et abundantiam spiritualium diuitiarum te habere significas: ex sanguine Christi purpureo fulgore nites, et pro Christo animas nostras ponere fortiter suades. In te Ecclesiarum saluatoris celsitudo consistit, et unitas fidelium in fide et pace permanebit, quod etiam erectio tabernaculi  Mosaici, seu edificatio templi Salomonici prefigurabat: hoc et altare holocausti siue thymiamatis, atque ignis in eis semper ardens significabat; hoc et candelabrum cum quatuor lucernis, hoc et sabbati otia indicabant, quia in Christo Agno uidelicet Dei immaculato, pro salute nostra in ara crucis immolato, et fidelium est illuminatio, et requies perpetua sanctorum. Ipse est ad uitam per passionem crucis preuius noster, ipse salus eterna, ipse lux uera, ipse bonitas piissima, ipse redemptio nostra, ipse est et uita sempiterna, ipse est princeps tanquam filius in domo sua, Ecclesia uidelicet sancta: ipse est pax nostra, qui fecit utraque unum; ipse principatum diaboli destruxit, et conatus eius noxios retardauit: qui per frigus infidelitatis feruorem  caritatis exstinguere studet, et per illecebras uoluptatum felicitatem ueram promittens, fallax decepit, et per hanc dementiam iam quasi captum irridens, manifestis uitiorum uinculis et catenis peccatorum stringit. O crux sancta! o arbor speciosa! que omnia cedrorum nemora altitudine et pulchritudine incomparabili superas, en numero competenti in cornibus tuis radianti dona serenissima et beatissima per aduentum Dominicum portendis. Ostendis enim seriem dierum quibus Saluator in utero uirginis incarnatus est, et per hanc moram patientie et humilitatis eius documenta nobis prebes: et quia cum lenitate et tranquillitate per partum ad nos uenit, mansuetudinem suam et obedientiam, quam usque ad mortem in te perpetratam  seruabat, designas. Ideo data est ei omnis potestas in celo et in terra secundum humanitatem, qui cum Patre et Spiritu sancto celum et terram et omnia que in eis sunt creauit secundum suam diuinitatem, sicut sancti dudum cecinere prophete, quod celi et terre factor paruulus filius nasceretur, cuius imperium super humerum eius esset.



CAPUT XIu. De figura quarta decima, in qua numerus annorum ab exordio mundi usque in annum Passionis Christi notatus est.

uere dignum opus est, ac preclarum ualde, tropeum celestis regis dulcisona modulatione psallere; triumphum dominatoris eterni competenter  predicare, quo mundum de potestate tyranni eripuit, ipsumque regno eius destructo ac reparato, eterno carcere damnauit: in quo etiam celestia et terrestria atque maritima regno sibi acquisito fulcit atque sustentat. Nam quando eius exaltatio fuerit ab origine nascentis mundi, accurrens cum mysterio annorum numerus per notas Grecorum in figura ipsius dispositas exprimit, et ob hoc credentium deuotio augetur, cum perspicit conditorem omnium rerum tam congrue et tam conuenienter rebus ipsis temporum seriem coaptare: quod figura crucis et redemptio in ea perpetrata, ac salus per dona uirtutum fidelibus collata, cum numero sacris mysteriis pleno rite in omnibus concordent. Denique principium libri Genesis manifestissime comprobat  atque confirmat quod Dominus prisca secula et creaturam suam, in principio ab ipso conditam, per sanctam crucem iuxta finem temporum renouauerit, quia dum post sex dierum opera hominemque creatum requiescere Deus dicitur in sexta etate seculi, ac sexta feria dierum per crucem homine reparato, Sabbato in sepulcro requieuisse Redemptor demonstretur. Diuino ergo nutu dispositum est, quod numerus u. CC. XXX. I. figure sancte crucis apte conueniret, et per hoc demonstraret passionis Christi sacramentum, omni nequitie demonum ac falsitati prauorum hominum resisteret, opprimeretque potentia et superaret iustitia omnem quicunque fraude ac dolo derogaret dispensationi Dominice incarnationis, taceretque penitus ueritate conuicta  omnis philosophorum atque hereticorum uersutia; sed nec ultra fallax Iudeorum factio dirum ac immitem affectum Christi opponeret Euangelio, quia ipsum uirtus Dei est in salutem omni credenti, et per hoc patescit uoluntas Creatoris, et demonstratur sanctam crucem omnia tempora mundi in electis Dei, qui ab initio fuerunt, sanctificare, et regnum celeste promittere, quod per Redemptorem nostrum cunctis fidelibus tribuetur, qui uerbo eius obedientes corde credulo et opere mundo Deo placere studuerunt. Species quippe sancte crucis grandis consolatio est fidelibus, materiam tribuit laudis, quia bonitatem nos scire facit Creatoris, et ipse prius hominem in paradiso formauerat rectum, et nunc nolens eum perire fraude hostis antiqui, per  crucem illum recuperans reduxit ad paradisum. Crux quippe est arx uirtutum et remissio peccatorum, ipsa scilicet de his infimis atque caducis ad celestia et superna prouehit omnes quos per fidem et spem atque caritatem dignos esse eterna uisione Dei Christi electio comprobauit.



CAPUT Xu. De quinta decima figura, ubi Agnus et quatuor euangeliste depicti sunt.

Filius Dei Patris altissimi, qui dira iacula inimici frangis nequissimi, da mihi sancte crucis uictoriam carmine dulcisono modulari. Nempe euangelista Ioannes, uelut altiuolans aquila, in ipsum solem iustitie figens aspectum mentis, uerbum Dei uera reuelatione  cognouit, et claro sermone predicauit atque conscripsit. Ita quippe gratia diuina pre ceteris euangelistis collata est Ioanni, ut cum illi incarnationis Saluatoris et humanitatis eius arcana maxime conscriberent, iste diuinitatis eius sacramenta profundo sermone reuelaret, quod uidelicet factor omnium rerum animam et corpus in se sumpsisset humanum, et qui in principio Deus unus erat cum Deo Patre, in fine temporum uisibilis appareret in carne. Hunc figura leonis significat regem, hunc uitulus prefigurat pontificem, quia ipse ut leo et quasi catulus leonis certamine confligens, opulentissimam arripuit predam, atque idem sacerdos et hostia fieri dignatus, salutem nobis concessit eternam, suisque participibus dona largitus est immensa.  Marcus quoque in mysterio septem panum, quibus quatuor millia hominum iehsu satiauit, mystice septem dona Spiritus sancti indicat, quibus euangelicum populum Saluator quotidie reficit. O tu, euangelista Lucas, regem iustissimum uictimam salubrem predica, hoc fides tenet catholica, et pontificem clarum scriptis tuis resona, qui totius mundi tollit peccata. Hic ergo cum esset manus eterna Conditoris et Patri eterno consubstantialis, ecce in diebus Herodis regis est natus in Bethleem ex Maria matre infans admirabilis, ad salutem uidelicet missus totius mundi. Nobilis ipse puer, qui et uetustus dierum per prophetam describitur, qui uenit de Edom, tinctis uestibus de Bozra, qui torcular crucis solus caleauit, et licet fuerit in cruce suspensus,  tamen astra sustentauit arbiter supernus. Crucem enim patiens ipse sanctificauit, glorificauit et celesti benedictione ditauit. Igitur Mattheus, qui primus in Iudea scripsit Euangelium, humanum uultum figura denotans, significauit Christum de stirpe Dauid secundum hominem esse natum, demonstrauitque eum promissionis esse filium, cum Abraham in capite generationis posuit, contra duritiem scilicet et obtusionem cordis infidelium, qui negant Christum ad salutem gentium esse destinatum. Nam hoc aduentus Saluatoris ueracissimum est signum quod per patriarchas et reges gentis Iudee generationis ordo descendens, ad ipsum usque peruenit Christum, qui est Saluator omnium hominum, maxime fidelium.



CAPUT XuI. De sexta decima forma, ubi de septem donis Spiritus sancti narratur.

Te, sancte Spiritus paraclete, supplex deprecor ut salubris super nos a superno solio descendas, et tibi dedices deuotam mentem uatis, cordaque bene credula ac fida facias, quia tu quoque Spiritus es uite, quem se ex Patre promissum Christus Dei uirtus et Dei sapientia discipulis suis mittere profitetur, donum uidelicet illud quo omnes sanctos suos ante aduentum atque post aduentum suum admirabiliter ditauit, suamque sponsam, id est Ecclesiam, sibi in peregrinatione istius mundi desponsauit, et sanguinis sui pretio comparauit. Cuicunque  ergo tu das intellectum, mysteria diuina per singula testimonia utriusque Testamenti pleniter capit, et intime doctus omnia sagaciter inuestigat, et ueraciter pensat qualiter te diuina sapientia Christus in orbem miserit, sueque sponse arrham uel pignus dederit, dum ceternus Deo Patri et Filio et consubstantialis simul, cum eis omnium rerum artifex existis, et omnia penetras, nec est ulla creatura inuisibilis in conspectu tuo. Te quidem Isaias propheta diuinitus inspiratus, in septem species nominum propter diuersitatem donorum, qui unus atque idem es, distribuit atque Spiritum sapientie et intellectus, Spiritum consilii et fortitudinis, Spiritum scientie et pietatis, et Spiritum timoris Dei nuncupauit. Christus itaque Saluator noster, ac  uite eterne dator, factis atque mandatis te apostolis suis bis dare se ostendit, cum bina caritatis precepta constituit, ut Deum ex toto corde diligamus, laudemque eius pleno affectu pronuntiemus, omnemque scientiam nostram atque intellectum in ueritate eius gratie deputemus, et proximos nostros tanquam nosmetipsos amemus. Nam post resurrectionem suam in suos discipulos sufflans, accipere Spiritum sanctum eos iussit, et item in die Pentecostes de celo in linguis igneis apparentem eumdem Spiritum sanctum super eos misit, quod uidelicet sancta crux Dei in figura sua nobis demonstrat. Nam erecta eius pars diuinum, transuersa quoque fraternum commendat amorem, cuius amoris integritatem Christus nobis ostendit, ac suo exemplo nos  instruxit, qui dilectam animam suam in cruce moriens pro amicis suis posuit, et nos idem facere docuit. Hunc amorem semper laudabilis, et semper laudandus, sancte Deus Spiritus tu pone in me, et timor noxius atque carnalis affectus procul recedant, quatenus gloria sancte crucis aucta ac multiplicata, mecum in uera professione et digna laude in eternum perseueret, quia tu es quidem ille qui os implet mutum, et celestem facit rite resonare cantum.



CAPUT XuII. De septime decime figure ratione, ubi octo beatitudines annumerantur.

O sancta et beata, potens et uenerabilis crux Christi, laus uite future et gloria Redemptoris, tu  quidem prospera functio es, et uitalis cunctis ab initio seculis, benigna et honorabilis, quia cum Christi membra in te suspensa passione fatigabas, innumeros populos a tenebris peccatorum suorum eripueras, et celi regnum, quod per transgressionem ablatum fuerat, misericorditer per gratiam reddebas, quoniam bonitas Conditoris non passa est perire illos qui spem in illa iamdudum habuerant, sed per te remunerauit eorum bona merita, uidelicet eternam eis tribuens coronam. Nam semen euangelice doctrine, quod in discipulorum corda Saluator seminauit, secundum suum placitum in eorum opere multiplicauit, cum in monte sedens docebat eos, et incipiens ab octo beatitudinibus largissima  documenta protulit, nimirum per numeram figure sancte crucis aptissimum innuens, quia sancta crux collatrix uirtutum, et initium ac perfectio est salutis nostre, et per ipsam fit saluatio et resurrectio nostra. Sic ergo condecet, et sic o quicunque es de iustorum numero, quandiu hic sis, diuinam laudem cum timore et amore profer, fac opera iustitie, inimico tuo qui te persequitur indulge et presta ei refrigerium, pauperes Christi qui nunc in presenti seculo lugent, et esurientes ac sitientes iustitiam ad uitam futuram toto desiderio anhelant, benigne suscipe, quia ipsi inspiratione diuina compunguntur, ac sursum habentes cor, contemplantur quis consilio eterno regit omnia, et quis miseratione immensa indulget peccata. Hoc ego miser Latina lingua describo,  hocque opto ut ipse refectio mentis mee sit in presenti et in futuro satietas eterna. Non enim superbus quisquam hinc iustificabitur quod ore et habitu humilitatem ostendit, supernumque regnatorem solo prostratus adorat, dum interna cordis eius superbe sentiunt, et opes habens eleemosynas non facit, nec per ualetudinem corporis sui  opera facit iustitie; quia certum et perspicuum est quod omnitenens conditor non solum uerba, sed et facta bona et uitam honestam omni tempore querat. Igitur quicunque eternam lucem ueraciter querit, et ad eternam beatitudinem uult peruenire, necesse est ut per octo titulos euangelicos, in quibus species uere beatitudinis exprimuntur, ad regnum tendat supernum, quia et in ipso numero resurrectione  gererali perpetrata, post peractum iudicium sancti Dei pariter cum Christo regnum intrabunt eternum. Crux quoque Christi uia est iustorum, ascensus ad celum, rota de infimis ad superiora nos trahens, dux et ianua regni, uictoria nostra. Per illam uitam possidebimus ueram, et mercedem percipiemus eternam, que et binario quater posito, octonarium in se concludens, significat quod per duo precepta caritatis, que nobis sancti quatuor Euangeliorum libri commendant, promereri possumus gaudia sempiterna. Hoc quoque omnipotens Dei omnipotentis Spiritus, qui nos per pacem et caritatem ueram ad regnum inuitat futurum, in septem donis gratie sue ascensus in cordibus nostris posuit, ut demonstraret eo modo rite posse quoque celum  ascendere fideles, si eius gratie participes fieri non neglexerint: et quod eos exspectet sursum gloria et corona sedis lucida in arce superna, quos hic irradiauit cum uirtute caritas uera.



CAPUT XuIII. De octaua decima specie, ubi quadragenarius numerus positus est.

Expone modo et laudans edic, o homo, toto affectu anime et uniuersis sensibus corporis triumphum nobilem uictoris eterni, quem gloria Dominice crucis ubique expetit, super celsa celorum sidera, et subtus abyssi profundissima tartara, ubi lucis eterne permanet candor, et ubi noctis perpetue perdurat horror: nec non et per cuncta terrarum spatia, ubi  nox diesque suis inconfusis alternant uicibus, quousque mundi adueniat terminus. Hoc sensus animi cogitet, hoc guttur uoce resonet, hoc lingua in palato concrepet, hoc manus litteris scribat, hoc labia uerbis exprimant, hoc ipsa figura metrico opere depictam notet: que licet difficulter, tamen ordinabiliter per quadragenarium in quatuor decades diuisum et exemplatum, clara sancte crucis preconia promit, qui numerus plenus mysterio uenerabili, et superno serenus lumine, inter cetera sacramenta significationis sue presentis temporis gestat figuram; quo sancta Ecclesia sub Christo principe, contra spirituales nequitias et contra amatores mundi, scuto fidei et lorica iustitie, galea salutis et gladio Spiritus  fortiter et inseparabiliter  preliatur, et confidens sui regis potentia, uirtutisque eius conscia, omnia tela hostis antiqui frangit ac prosternit ignita. uexillo quippe crucis, quam in fronte signatam ipsa uictrix gloriose gestat, partis aduerse confundit frontem, atque seuam inimicorum subito perturbat aciem. Ergo in sancta cruce Saluator noster antiquum hostem uicerat, et in numero eius figure rite et apte conuenienti, quadragenario uidelicet, sacrum ieiunium in deserto protendebat, ut raptorem fraudulentissimum prius tentantem, per patientiam et humilitatem uinceret; ac deinde in nequitia sua persistentem ac perdurantem, ipse moriens eterna morte iuste damnaret. Sicut enim serpens ille lubricus et callidus hominem primum per gulam, auaritiam et uanam gloriam ad facinus illexit,  et ita eum morti obnoxium reddidit, sic et e contrario competentibus medicamentis, Saluator noster per abstinentiam, benignitatem atque humilitatem humanum genus ad uitam erexit: ipsum quoque auctorem mortis, eternis cruciatibus reum, uictor tartaro subiecit. Christi quoque pugna nostra uictoria est, eiusque triumphus nostra salus est, qui sedet in celorum arce et prospicit in inferiora terre. Cruxque eius ipsa est totius orbis honor; ipsa totum sustentat mundum, ipsaque mihi carmine semper et amore uenerabilis permaneat: semper in ore meo laus et exsultatio in corde perpetua.



CAPUT XIX. forma nona decima, ubi quinquagenarii numeri ratio est.

 Attendite oculis et uidete mente, audite auribus et percipite corde, o omnes fideles in quibus caritas Christi et amor sapientie feruet, quibus cure est ad lucem eternam peruenire et incorruptionem atque immortalitatem sine fine percipere. Laudem crucis Christi carmine depromo. Hic summi opificis uirtus ostenditur, et beati operis decor exprimitur artisque ipsius nobilitas declaratur. uester honor honor est non caducus, sed secundum redemptionis ordinem manet perpetuus; immortalis est uestra in celis palma, quia Christus ipse uobis est uictoria, qui salus nostra ueraciter existens, uindictam in hostem detorsit antiquum, et in cruce degustans mortem, ipsum mortis deuicit auctorem. Huc omnes conuenite egroti, et  egritudinis uestre ne uos pudeat illi molestias conqueri. uerus uester medicus est iste, quem sancta crux in patulo gestauit stipite: ipseque manibus suis expansis ad medelam uos inuitat, qui uobis sanitatem integram citius prestat. Pandite illi uulnus mentis, et in ulcere corporis uirus latens nolite abscondere; poscite medelam cordis deuotione, et pulsate medicum in bonorum operum strenuitate. Ipsius ergo manus salutifera non in dilatione temporis nouit tardare, sed in uelocitate momenti idonea est, sanitatem prestare omnibus, qui salubriter metu compuncti, et cum reuerentia ab ipso uero medico curari appetunt, cui summa est uirtus ad curationem perficiendam, et sapiens consilium ad salutem prestandam; qui de supernis et perpetuis ad infima et  temporalia descendit, ut rerum naturam  diuina dispensatione reintegraret, metusque mortis abiret, et signa beatitudinis per carismata diuina rursum in homine demonstrarentur. Numerum ergo quinquagenarium salutarem nobis esse sancte crucis species in cornibus suis descriptum uenerabiliter notat, et sacramentis celestibus plenum esse rite designat. In illo enim ueri iubilei, id est plene remissionis, notitia datur, in illo sabbati requies rite celebratur. Ille legis ueteris datione insignis est, et in aduentu Spiritus paracleti super apostolos insignior; ille pacis auctorem uenisse prodit, et pacis signaculum perfecta reconciliatione inter Deum et homines per Spiritus sancti gratiam ostendit. Ipse uenerabilis in specie, salubris in figura, et  perfectus est in sacramentorum decore. Nam X littera figure sancte crucis aptissima, et denarium numerum designans, per duo loca posita ad exemplar sancte crucis, quinque libros legis cum decem preceptis significat, quia quod lex uetus per figuram et umbram quodammodo depinxit, hoc totum Christus per crucem in Nouo Testamento secundum ueritatem impleuit. Omnia quippe sancte cruci decentissime conueniunt, et character littere et numerus in ea denotatus, legis mysterium et temporis sacramentum, factumque in hoc laudabiliter perpetratum; ideoque oportet ut omnes sanctam crucem laudemus pariter ouantes, crucifixoque regi incessabiliter gratias agamus, qui sanguine proprio uniuersa laxauit debita mundo.



CAPUT XX. De uicesima forma, ubi centenarius et uicenarius numerus inditus est.

Ecce sanguinis Christi pia effusio, et unda illa, que ipso dormiente in cruce de latere eius emanauit, mundat nos a sordibus cunctis, quia ipse Redemptor morte sua noxia cuncta a nobis tulit, cum labes peccatorum nostrorum dempsit, et chirographum quod erat nobis contrarium per passionem suam deleuit. Laudabile quippe dogma Euangelii condidit, quod peccatorum tenebras fugans omne facinus uetat, idolorumque culturas penitus abnegat. Quod uitam docens honestam, per uirtutum potentiam in predicatoribus suis commendat uniuersis sub celo nationibus.  Post ascensionem quoque Saluatoris apostoli, ab ipsa ueritate instructi, predicantes Euangelium mysteria ueteris Testamenti per Christum impleta et declarata esse testati sunt, et ipsum finem esse legis et prophetarum ueris assertionibus firmauerunt. Denique centesimum uigesimum numerum in etate legislatoris et in aduentu Spiritus sancti super apostolos insignem lauda littera, secundum significationem suam quater posita, id est, in crucis modum, nobiliter complet, pandens fidei sacramenta et uere beatitudinis demonstrans gaudia, quia sicut per quatuor characteres laude sancta crux in unum colligit centum et uiginti unitates, ita Spiritus sanctus adueniens in notitia omnium linguarum coadunauit centum et uiginti credentes: unde aperte ac manifeste  datur intelligi sanctam crucem ueram esse nostram redemptionem, et in ipsa ueraciter nostram consistere unitatem. Percepto itaque dono in loquela omnium linguarum, alacer cetus credentium lumen sparsit ubique diuinorum testimoniorum, coruscante simul frequentia miraculorum, et rete Euangelii misit in pelagus istius mundi, ut sagena Domini retraheret homines de profunditate abyssi, et conglutinaret ad soliditatem Dominici uexilli; utque insignia crucis Christi omnibus pateant, quomodo dona spiritualia quibusque consignet fidelibus, et premia que incarnatus Saluator illis promisit, ipsa fideliter eos percipere in celis faciat, que uidelicet premia in auctu secundum meritorum qualitatem sunt posita, et sponsor uerus Christus Filius utique Dei,  simul cum Patre Deo et Spiritu sancto, quibusque dignis multiplicia in supernis seruat et ueraciter donat Rex regum in eternum regnans, et omnia regna ditione propria gubernans, qui dederat nobis Spiritum paracletum, pignus salutis et hereditatis nostre, ut nos secundum uoluntatem suam regens seruet, quoadusque ouantes gaudia uite faciat introire. Psallite uitam deuote, bene psallite Domino Christo gentes omnes, tribus et lingue uniuerse, et cognoscite uerum regem uestrum, sapientiam et uirtutem Dei Patris, cuius potentia mors uicta succubuit, et memoria mortis deleta est, omnium rerum parentem Iesum cognoscite. Hec laus, quia ex uero et probato prolata est germine, finem et perfectionem  habet eternam requiem. Iste enim nature nostre inditus est ordo, ut indicta cum reuerentia et tremore seruet, et in futuro perpetuam remunerationem exspectet. Hec quoque est gloria nostra, hec et uirtus, hec uera stabilitas quietis summe, isteque iura religionis bene seruat, et rite arbitrio suo utitur, qui bona summa pre omnibus appetit et media rationabiliter regit.



CAPUT XXI. De uicesima prima figura, in qua septuagenarius et binarius numerus est comprehensus.

Ergo lex Domini uera et irreprehensibilis, duorum Testamentorum libris conscripta, in figuram sancte crucis ponenda est, per quam et orbis terrarum ab  ira debita solutus est, et uitam perpetuam portumque salutis et quietis eterne inuenit, post naufragium uidelicet illud quod primus parens noster per preuaricationem diuini precepti super nos induxit. Nam quia per lignum uetitum mors seua totum genus humanum absorbuit ac suo iure captiuauit, ut hoc a potestate eiusdem mortis eriperet, Redemptori nostro placuit lignum sancte crucis in terra erigere, quatenus hoc quod per gule noxam hostis ille deglutiuerat, cuspide ligni uitalis perfossus, per continentie gratiam euomeret, meritasque penas inde lueret quod contra omne ius et omne fas seruus nequissimus et fur dolosissimus sibi dominatum in alieno opere usurpauerat. Hoc et iam auctor totius creature, et largitor duorum Testamentorum Deus  intimare uolens, opus saluberrimum sancte crucis et per legem predixit, et per prophetas promisit, et per Euangelium suum se complesse fatetur, ut homines creatorem suum recognoscerent, redemptorique suo gratias agerent. Denique sancta atque magnifica crux hinc se totam serena luce coruscam ostendit, seque uiam atque ducem ad perpetuam ui tam nobis esse demonstrat; ideoque radiis suis micans lampas, lucis eterne omnes gentes ac populos ad celestia regna prouocat, ab hosteque misericorditer erutos pronuntiat, sicque nunc in nocte istius mundi positos sua illustratione letificat atque hinc ad alta celorum bene meritos postmodum eleuat. Nec ergo uerendum est quod ulla fallacia aliquem decipiat, sed, principe huius mundi foris eiecto, ueraciter  uera uictrix regnat. Hinc quoque est quod in predicatione potentie et dominationis eius sancti predicatores miraculis coruscant, totumque orbem sibi subiiciant, redemptosque per Christi gratiam deuotos corde, placidos moribus, mansuetos patientia, tranquillosque conuersatione perficiant. Ecce quot lingue sunt nationum in septuagenario et binario numero crux sancta exemplata demonstrat, omnibusque gentibus per hoc lucis portam patentem significat, hocque per septuaginta et duo discipulos Saluator ipse predicare iusserat, sanctorumque archangelorum consortia post resurrectionem generalem in celis promiserat, quod etiam ipse numerus designat. Octonarius namque numerus et nouenarius,  in se multiplicati, septuagenarium et binarium creant, quorum octonarius ad resurrectionis tempus, nouenarius uero ad nouem ordines angelorum respectat; sicque catholica fides tenet quod in fine mundi, hoc est, in octaua etate seculi, sancti resurgentes in societatem transeant angelorum. Omnia namque peccata mundi Christus in passionis sue ardore consumpsit, quando ex parte carnis in ipsa mortem gustauit, ac per potentiam diuinitatis sue electos suos ab inferni carcere liberauit, et sobrietatis ac fidei lumen per apostolos suos generi humano predicari iussit, legem uidelicet suam ueterem et nouam, quam in hoc, quod sancte crucis figure congruit, leue onus atque iugum suaue esse, et ad celos ducendi idoneum omnibus credentibus sibi demonstrauit.



CAPUT XXII. De uicesima secunda figura, in qua monogramma depictum est.

Christus qui est uerus redemptor noster, in quo est omne desiderium nostrum, qui per gratiam suam hoc opus me facere uoluit, o utinam ipse laboris finis, ipseque mihi sit pretium carminis, cui omnia bona placent, quia ipse omnium largitor est bonorum! Hic ergo hortatur inuitans omnes ad celestia dona, spondetque hec facile impetrare posse, si spretis cunctis cupiditatibus istius mundi, per fidem, spem et caritatem quis ea digne quesiuerit. Hec quidem dona ipse in hunc mundum ueniens, et carnalem amorem gladio pie separationis interficiens, per Euangelii sui predicatores seminauerat, et fructum  pacatissimum in agro suo conquisiuerat. Hoc quidem semper optimus magister docuit, uetans ne ad ima et procliuia se uerterent, sed magis ad ardua se erigerent, atque intellecto Euangelio suo inolitam seuitiam morum depenerent, et mites ac mansueti esse discerent, quatenus in secundo suo aduentu, cum aduenerit in gloria Patris sui, cum angelis suis reddere unicuique secundum opera sua, tales inueniat quibus propter merita bona eterna reddat et premia. Iste quidem numerus, quem in litteris Grecis hoc monogramma figurat, Domini Saluatoris utrumque significat aduentum, hoc est, illum, quando humanatus principem huius mundi foras eiecit, post baptisma scilicet suum, predicans Euangelium regni, et sanans omnem languorem et omnem infirmitatem  in populo; et illum, quando idem iustus iudex homo Christus iehsu, de solio Dei Patris in iussu et uoce archangeli, et in tuba Dei descendit, et mortui, qui in Christo sunt, resurgent ad gloriam, secundum preconium sancti Euangelii et uoces prophetarum, que testantur sanctos Dei uisuros bona Domini in terra uiuentium, quando uenient et apparebunt ante faciem Dei. Qui ergo boni meriti sunt, tunc accepta talenta cum lucro reportant ad Dominum, et ab omni labe peccatorum mundati  illum sequi promeruerunt, cantabunt Deo canticum nouum, Alleluia uidelicet angelicum carmen, die noctuque in templo sancto eius, nec erit ibi luctus neque ullus dolor, quia prima abierunt, omniaque facta erunt  noua. Igitur necesse est ut Deum et Dominum nostrum fide plena, que utique per dilectionem operatur, placare studeamus, quatenus ipse tunc adiutor et saluator noster fieri dignetur, quando secundum Scripturas ad iudicium uenerit, ignisque ante eum preibit, et inflammabit in circuitu inimicos eius, et uenient ministri eius, et colligent de regno eius omnia scandala, et alligabunt zizania fasciculis ad comburendum, triticum autem congregabunt in horreum Domini sui. O nimium felix anima, cui licet cum corpore incorruptibili intrare ianuas celi, et mundis oculis cordis auctorem conspicere lucis! Cuius desiderium rite tunc implebitur quando ex omni parte perfecta manebit, et eterno gaudio cum sanctis spiritibus  angelicis in luce perenni perfruetur: laudes psallendo Christo, canticum utique nouum Domino cantando in Ecclesia sanctorum, in quo studio postea nunquam lassescere nescit, quia sic regna celi habere perpetualiter appetit.



CAPUT XXIII. De uicesima tertia figura, in qua uicenarius et quaternarius numerus adnotatus est.

En nobilis hic micat flos, et ueri regis, hoc est Iesu Christi, nomine pictus, quem figura sancte crucis cornibus suis exemplatur leta facta Christi demonstrando. Senarius ergo numerus, quem per singula cornua terno uersu dispositum sancta crux notat, perfectionem passionis Christi nostreque redemptionis designat: quia sicut in senario numero  mundi creatura perfecta significatur, ita et senario numero per Christum, qui in sexta feria crucifixus est, mundi reparatio perfecta insinuatur. Clara nempe dies illa fuit, qua Conditor opus suum perfecit, nec minus ista clara est, qua Redemptor opus suum restaurando sanctificauit. Tunc ergo creator creaturam suam operando compleuit, et nunc etiam ipsam reparando benedictione celesti repleuit. Denique ad insinuandum mysterium factum est quod senarius in quatuor cornibus crucis positus, per quatuor plagas mundi tendit, rerum perfectionem demonstrans, quia ipse numerus primus perfectus est, ipseque diem artificialem dimidiat, et bis positus complet; ipse unius mensis est pars sexta, et totius anni sexagesima; ipse quadrantem bissextilem numerat,  et cum quinque diebus superfluum coadunat: ordinat etates mundi, et temporum cursum finiet quando Rex regum ueniet sanctis suis placido uultu peccata dimittere et regna celestia tradere. Ergo, bone rex Christe Iesu, tu bene scis famulis tuis certa premia dare, quos ex omni mundo uera fidei lux illuminans, et uiuus sapientie haustus irrigans, decor caritatis et iustitie opera rite ornantes ad te perduxerant. Denique predictus numerus circa crucem positus indicat concursum plebium a quatuor plagis mundi ad Redemptorem suum, eius diuinitatem pro eterna salute deprecantium, ut ipsius magnitudinem ex perfecto Euangelii dogmate auide discant, et perfectam fidem perfectis operibus probent. Omnia quidem opera Dei perfecta perfectum insinuant  creatorem, proprioque decore eius decorem inestimabilem testantur. Uniuersa que in celis sunt, et que in terra, et que in mari, optimum laudant artificem: at nos homines, qui aliquantula pars creature eius sumus, licet non condignam, tamen deuotam cantemus gloriam nomini eius, et gratias ei agamus pro redemptione nostra, quia ille qui nos fecit et multiplicauit, ipse nos proprio sanguine de inimici potestate liberauit: sic quoque in hoc celebri carmine eius amorem, quem in nobis ipse ostendit, predicemus, quia hunc inestimabili pietate operando demonstrauit, defensando insinuauit, suadendo quoque et sibi placitum esse ostendendo nos habere precepit.



CAPUT XXIu. De uicesima quarta specie, ubi centenarius, quadragenarius et quaternarius numerus signatus est.

O plebs dilecta Deo, sanctissimus ordo uirginum, benedicite Domino Christo, cantantes ei canticum nouum, quod ceteris omnibus est imitabile. Psallite decus glorie immortalis ante sedem Altithroni, et ante quatuor animalia, que diuersis uultibus formata sunt, et ante uiginti quatuor seniores sedentes in uiginti quatuor sedilibus. uos estis sumpti ab hominibus, primitie Deo et Agno, pulchreque cohortes, sanguinis illius pretio comparate, in eius castris consistitis, ac dignissimas laudes triumphi nobilissimi cantatis. uestra manus citharis modulans, uultum Dei serenum ac placabilem terrigenis  reddet, cum clamore ualido atria domus Domini replens, tanquam uox tonitrui magni tonat in ethere, et sicut uox concrepat aquarum multarum in uallibus. In ore quoque uestro non est mendacium inuentum neque in corde dolus, sed pia carmina aptantes, dignas laudes ante thronum Dei die noctuque concinitis, per indicia uirginitatis atque castitatis corporis atque anime, que in uobis rex uester super omnia diligit. Nam hanc animam uobis nullus alius dedit, quam ductor et conditor uester, ut sine ulla reprehensione uiuentes in terris, eternam inde remunerationem postmodum acciperetis in celis. Quapropter probatissimus et perfectissimus ordo uirginum, qui diuerso sexu et in dissimili etate in mundo celestem conuersationem agebas, ab omni  fornicationis inquinamento alienus, et ab omni spurcitia diaboli immunis, per officium oris ac deuotionem cordis, gestumque corporis placidus laudes Deo decanta. Ecce transitus uester ad celum directus est, ubi merces eterna uobis parata est, ubi immaculatus uirginis agnus prata depascit florida, quem et uos sequentes quocunque ierit amena carpitis pascua, singulas stolas cum laude castitatis in animabus uestris iam tenetis, alias iuxta finem mundi in corporibus immortalibus accepturi, duplici honore gaudebitis. Quapropter oramus et obsecramus uos, o populi et agmina celestis militie, per nomen nobilissimum et insigne famosissimum decoris uestri, ut ubi uos iam leti cum rege uestro regnatis, ibi nobis eterna gaudia promereri certetis,  quatenus Agnus ille dux et gloria uestra, qui celi dominatur in arce, concedat nobis locum ibi spatiosum et desiderabilem, ut uestrum cantum etsi non cantare possimus, saltem cum iocunditate per secula audiamus.



CAPUT XXu. De uicesima quinta figura, ubi Alleluia et Amen posita sunt.

O laus pia et perpetua sancte crucis, quam sanctorum cetus in celis frequentat, adsis terrigenis, ut aliquid decenter et digne de te proferre ualeant, et pleno ore gloriam tuam predicare. Ego namque, prout potui, te, sancta crux, metrico ritu cecini, multum tibi desiderans in hoc satisfacere, sed tu excedens  dignitate quantitatem uirium nostrarum largitionem quoque munerum nostrorum superasti. Nec mirum, cum etiam celestia simul et terrestria cuncta superas, nec satis ualet ullus maiestati tue facere aut uerba condigna honori tuo aptare. Quapropter tentaui ex celestibus odis quedam uerba ad laudandum te sumere, que etiam speciei tue figureque conuenirent: disposui eadem uerba in pagina uersuum non continuatim, sed disperse, et inserui angelicos cantus, Amen uidelicet in medio crucis collocans, et cum Alleluia cornua illius complens, ut sic quoque hanc sacram effigiem celesti carmine signarem, et mysterium per hoc insinuarem. Nam fideles quique et iusti famuli Dei mundi sceptra hinc triumphant, et munerum illius decorem spernunt,  hoc palam predicantes, quod spe eternorum ardor fidei per os electorum resonans premia celestia suis consortibus preparet, et antiquum hostem aufuget, qui primum humano generi seuissimam intulit mortem, et a protoplastis parentibus nostris, totam progeniem usque in aduentum Christi ad inferni loca detraxerat. At nos, quos desiderium eternorum ad celos animo eleuat, preoccupemus faciem Domini in confessione, et in psalmis rite iubilantes, gratiam in conspectu eius inuenire studeamus: taliter in laudibus ipsius exsultantes, qualiter iustitie exposcit ordo, et sanctorum agmina in celis perpetualiter concelebrant. Hoc tunc rite fiet, si implere contenderimus precepta Tonantis, et non solum lingua, sed etiam cogitatu atque opere laudes  gratissimas dicere decertauerimus: nam sermo fidei tantum ore prolatus, sine concordia mentis et operis, non sufficit ad salutem: quia talis laudatio non est Deo placita, que licet sibi grandia promittat, parua tamen meretur: quia scriptum est: Non est pulchra laudatio in ore peccatoris. uos igitur, precor, celestes angelorum plebes ac spiritus, animasque iustorum, qui in conspectu glorie maiestatis diuine ueraciter exsultatis, ut sicut sine cessatione Alleluia et Amen perpetuum Domino Christo in eternum cantatis, ita nostram quoque sortem precibus adiuuare studeatis, quatenus, beatitudinem ueram, quam uos iam perfecte tenetis, tandem aliquando per Christi gratiam nos accipere mereamur.



CAPUT XXuI. De uicesima sexta figura, in qua prophetice sententie denotantur.

Te igitur, o sancta crux Christi, oracula prophetarum bene honorant, facta predicant, uirtutes exaltant, quia quidquid plebs illa sacratissima, et diuino Spiritu inspirata uaticinando de Christi aduentu protulit, tue potentie gloriam in eo reuelauit, cum non ob aliud ipse Saluator in mundo apparuit, nisi ut per te saluaret genus humanum. uideamus ergo quid propheta et psalmista Dauid dixerit, si forte signanter aliquid de te locutus sit. Ait enim: Foderunt manus meas et pedes meos, dinumerauerunt omnia ossa mea. Quid est ergo manus et pedes confodere, ossaque omnia dinumerare, nisi Christi  membra in te distensa clauis configere? Item Dauid dicit: Dederunt in escam meam fel, et in siti mea potauerunt me aceto. Hoc utique significans quod euangelista de Christo exposuit dicens: Postea, inquit, sciens iehsu quia iam omnia consummata sunt, ut consummaretur Scriptura, dixit: Sitio. uas ergo positum erat aceto plenum. Illi autem spongiam plenam aceto, hyssopo circumponentes, obtulerunt ori eius. Et alibi scriptum est: Dederunt ei uinum bibere cum felle mistum. Hinc quoque Isaias propheta uaticinans ait: Paruulus natus est nobis, et filius datus est nobis, et factus est principatus super humerum eius, et reliqua. Et item ex persona Christi dicit: Corpus meum dedi percutientibus, et genas meas uellentibus. Et item: Faciem meam non auerti ab increpantibus  et conspuentibus in me. Et leuabit Dominus signum in nationibus, et congregabit profugos Isrel, et reliqua. In his ergo omnibus sententiis et tui erectionem et passionis Christi ueritatem Iudeorumque expressit seuitiam. Ieremias uero describit Christum quasi agnum innocentem ductum sine uoce ad immolandum, lignumque in panem eius missuros incredulos, quod significat panem uite in te eleuandum, mortemque carnis gustaturum. Ezechiel uero T, tau litteram, tuam effigiem similantem, super frontes uirorum gementium et dolentium esse positam asseuerat, ob liberationem cladis uastatoris. Sic tu quoque, sancta crux, non infirmitas uel ignobilitas esse sanctis prophetis ostensa es, sed uirtus firma, laus precipua, et nauis seu portus fidelissimus  in subleuando totius orbis naufragium. Nam Daniel predixit Christum Dominum a perfidis occidendum, et sic peccati noxam finiendam. Osee interfectionem mortis, saluationemque describit populi; et Iel obscuritatem siderum in morte Christi prenuntiauit futuram. Amos festiuitates iniquorum in luctum conuertendas, et omnia cantica eorum in planctum. Abdias dolos Iudeorum contra Dominum et Ecclesie saluationem expressit. Ionas quoque suo exemplo triduanam sepulturam Domini prefigurauit. Micheas Christum montem Domini appellans, conuentum populorum ad ipsum predixit. Naum ultorem esse futurum impiis, et consolatorem piis, Dominum promisit. Habacuc quoque plano sermone cornua tua, o sancta crux, in manibus Christi splendescere  testatur; et Sophonias aduentum Domini prenuntiat futurum, et diem resurrectionis eius describit. Aggeus quippe in commotione celi et terre Desideratum omnium gentium aduenisse testatur. Zacarias uidet Iesum in uestibus sordidis mortalitatis nostre, et plagas in manibus eius fixas, planctumque multorum super eo quasi super Unigenito. Malachias quoque licet nouissimus in ordine duodecim prophetarum ponatur, luculenter tamen, ut ceteri, Dominatorem terre ad templum suum uenire describit, et purgare ministros suos examinatione ualida, quod possint ipsi sacrificia offerre iustitie. Hec cuncta salutis dona et ualida iudicia in te perpetranda, o sancta crux Christi, sancti concorditer  precinuere prophete; et ad hoc te auctor omnium rerum destinauit, et omnia in te sine ulla dubitatione, que de eo promissa sunt, ipse perfecit.



CAPUT XXuII. De uicesima septima forma, in qua apostolorum sententie collocantur.

Non minus tua iura, o sancta crux, testatur littera Noui Testamenti quam scriptura legis ueteris, quia dona gratie diuine que illa spondebat futura, hec per incarnationem Saluatoris docet esse completa; indeque maxime claret quod Christus iehsu Dominus est legis utriusque, quia proprio ore geminam mundo patefecerat abyssum, legem uidelicet exponens et Euangelium condens: sanctorumque desideriorum uoto reficiebat antiquos, et ostensione  ipsarum rerum satiabat posteros, bonus, uerax, omnibus equus. Unde fit quod apostolicus cetus de tua sanctissima constructione sermonem protulit iocundissimum, factaque tua magnifica saluberrimo ostendit relatu. Nam Petrus, qui in apostolorum ordine primus est, fortiter de te persuasionis sumpsit exemplum, ita dicens: Christus pro nobis passus est, fratres, uobis relinquens exemplum, ut sequamini uestigia eius. Et item: Peccata, inquit, nostra ipse pertulit in corpore suo super lignum, ut peccatis mortui, iustitie uiuamus: cuius liuore sanati estis. Hinc quoque credo quod ipse qui pro impiis et ingratis animam suam posuit, ad deuotorum atque fidelium sibi preces aures sue pietatis inclinet. Proinde ego miser, si honorificentia eius aliquod munusculum  dignabitur artis humane accipere, hoc carmen ei summo nisu opto offerre, quia in eius bonitatem confido quod pie deuotionis munera ipsi non displiceant, si perseuerauerimus in uera confessione nominis eius. Ast nos beatus Iacobus apostolus hinc exhortatur, exemplum patientie Christi nobis ostendens: Exemplum, inquit, accipite, fratres, laboris et patientie, prophetas, qui locuti sunt in nomine Domini Iesu Christi. Ecce beatificamus qui sustinuerunt. Sufferentiam Iob audistis, et finem Domini uidistis. Hinc et dilectus Domini Ioannes ad mutuam dilectionem nos prouocat, Christum in medium proferens, ut sicut ipse pro nobis animam suam posuit, ita et nos pro fratribus nostris animas ponamus. Iudas quoque seruus Christi, frater autem Iacobi,  sub exemplo Iesu successoris Moysi, demonstrauit Iesum Christum eduxisse nos per crucem de spirituali Aegypto, id est, de potestate tenebrarum, et incredulos perdidisse. Paulus ergo non paululum, sed magnifice de te locutus est, qui auditoribus suis ait: Non enim iudico me inter uos aliquid scire nisi Christum Iesum, et hunc crucifixum. Et contradixit sibi gloriari, nisi in cruce Domini nostri Iesu Christi, per quem illi mundus crucifixus sit, et ipse mundo, Christumque affirmat propter mortem crucis accepisse potestatem in celo et in terra et subtus terram, ita ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu in gloria est Dei Patris.  Ecce, sancta crux Christi, apostolicus ordo quam concinne antiquis prophetis tuas laudes profert, ita ut in nullo dissentiat, cum ea que ipsi precinebant futura, isti in te completa affirment, quia tu uere concordie signum celestia simul et terrestria, uetera et noua omnia perficias.



CAPUT XXuIII. De figura uicesima octaua, ubi opifex ipse sanctam crucem adorat.

Omnipotens maiestas, uirtus excelsa, creator celestium et formator terrestrium, Dominus Deus sabaoth, qui uerus conditor et redemptor es hominum, tu laus nostra es, tu uirtus et gloria cum salute uera, tu es Rex regum, tu doctor ignorantium, rector  fidelium et magister credentium, tu summus et princeps es pastorum, tu pius protector tuarum ouium, tu sancte Saluator auctor es totius boni, dux bonus, uia recta, lux uera et uita perpetua, merces clara et ostium salutis eterne. Ex te omnis sensus, uox, uerbum et uirtutum omnium fructus procedit. Ad te ergo direxi sermonem in primordio huius operis, et quecunque in sequentibus addidi, ad tuam laudem peruenire optaui. Cor meum ad te se eleuat, mentis mee tota intentio ad te clamat, quidquid usquam lingua recte confessionis seu manus bone operationis cum deuotione pie mentis profert, totum ad laudem tuam pertinet. Omnia namque te glorificant et benedicunt, que in imis et que in supernis sunt, nec non et ego pars minima tue creature, te  Dominum uerum supplex et letus adoro, atque cruci tue submisse et humiliter salutans dico: O lignum uitale et ara salutifera, te adoro, spem uite eterne deprecans, ut per te structuram sanctissimam hostia grata Deo oblatus existam. Hoc meum est desiderium, hoc ualidus amoris feruor, hoc tota intentio mentis et famina lingue exorant, hoc esuries cordis et sitis est anime, ut per passionis tue gratiam me tibi oblatum famulum suscipias, tuaque  crucifixio totum quod in me tibi contrarium sit consumat, et carnalem estum temperet, iram exstinguat, linguam a prauo et uaniloquio compescat, et pietatis uerba in os meum reponat; omnem perturbationem mentis pacificet, et uitam honestam deducat. Ergo quando adueneris, Domine Iesu, iudicare uiuos ac mortuos ac seculum per ignem, et consumpserit flamma aduersarios tuos, omnes qui oderunt nomen tuum in nouissima tuba et tempestate ualida, quando secundum Euangelium tuum apparebit signum filii hominis in celo, et plangent super se omnes tribus terre, intuentes in cum in quem pupugerunt: obsecro ut tunc a flammis ultricibus sancta crux me eripiat, atque ab ira Agni proprium petam defendat, cui cano carmen presens,  et utinam usque in finem uite mee placita illi et honorifica semper decantem, minimus omnium seruorum tuorum et peccator Rabanus, hymnis, laudibus, corde, ore, manu et totius gestu corporis, hoc semper memorans, quanta bonitate nos tu conditor noster creasti, et quanta pietate redemisti, cum ab inferni carcere et gehenne flamma nos liberasti. Et nunc, bone Saluator, deprecor ut des mihi requiem illam quam fidelibus tuis promiseras te daturum in arce polorum, ubi uere populus tuus sabbatizat, sabbato perenni fruens. Interim quoque, quandiu sim in hoc corpusculo, dirige me in semita recta fidei catholice, sustenta firma spe, refice tua dilectione, ut ipse mihi sis refrigerium in uia, quem requiem desidero habere in patria. Sine ulla enim  diffidentia, omnia promissa tua credo esse uerissima, iudicia tua pertimesco rectissima, dona tua exspecto dulcissima. Presta ut in te gaudens tecum permaneam in eterna letitia. O crux alma Dei, usque huc, quantum potui, laudem tuam cecini; sed quia triumphum perpetem expetis, quem in his mortalibus pleniter et perfecte non inuenis, confer te ad celestia angelorum agmina, ibique tibi laus perpetua per cuncta sonabit secula.







BEATI RABANI MAURI FULDENSIS ABBATIS ET MOGUNTINI ARCHIEPISCOPI DE CLERICORUM INSTITUTIONE AD HEISTULPHUM ARCHIEPISCOPUM LIBRI TRES.



AD FRATRES FULDENSES EPIGRAMMA EIUSDEM.


 Cernite quid uoluit, fratres, sententia legis,
   Que mandat rite noscere uerba Dei.
Aures quisquis habet, hic audiat, inquit, apertas,
   Quid dicat sanctus Spiritus Ecclesiis.
 Cui Psalmista pari concordat grammate plebem
   In legem Domini cernere rite iubens.
Sic quoque nos semper oculis atque auribus est fas
   Intentis. fratres. discere uerba Dei.
 Quid mandet dictis, quid factis indicet ipsis,
   Que codex geminis continet ille suis.
Quid celebrando piis signet carissima Christi
   Sponsa sacramentis, et studiis uariis.
Namque poposcistis hec uobis reddere scriptis,
   Exhibui paruis hec tribus ipse libris.
Quid cultura uenit, gradibus quid nuntiet almis,
   Quid prece, quid festis sancta Dei Ecclesia.
Dogmata que cunctis pia discere queue docere,
   Condecet ordinibus mystica dicta Dei.
 Si licet hec tota non possum carpere scriptis,
   Plurima complexus hic tamen arte dedi.
Hec ego peccator Rabanus dona tonantis,
   uobiscum capiens nunc pia participo.
Supplex uos posco, testans per sceptra Tonantis,
   Me ut commendetis uos precibus Domino.
Quatenus ipse pius concedat dona salutis,
   uobiscum mihimet regna beata poli.
Christus dux uester, Christus rex, Christus amator.
   Semper uos saluet summus in arce Deus.



PRAEFATIO


 Domino reuerendissimo ac religiosissimo HEISTULPHO archiepiscopo RABANUS, minimus seruorum Dei, eternam in Christo optat salutem.

Cum te, sancte Pater, pro merito summe pietatis plurimi uenerentur, et omnibus fidelibus causa magne fidei et sane doctrine honorabilis atque amabilis existas, congruum esse iudicaui ut ego in quem plurimum tuorum beneficiorum contulisti, aliquod munusculum licet non condignum, tamen, ut credo, non ingratum tue uenerationi deferrem, nichil uerens de pretio, quia animus in bonitate diues magis estimat deuotionem offerentis quam donum; et hac fiducia ausus sum partem laboris mei, quam in studio sacre lectionis elaboraui, tibi, quem benignissimum atque equissimum esse scio, uice muneris dirigere,  a te qualiscunque sit reciperetur, ac tuo sacro iudicio probaretur, atque ad purum examinaretur. Questionibus ergo diuersis fratrum nostrorum, et maxime eorum qui in sacris ordinibus pollebant, respondere compellebar, qui me de officio suo et uariis obseruationibus que in Ecclesia Dei decentissime obseruantur, sepissime et interrogabant, et aliquibus eorum dictis, aliquibus uero scriptis, prout opportunitas loci ac temporis erat, secundum auctoritatem et stylum maiorum ad interrogata respondi, sed non in hoc satis eis facere potui, qui me instantissime postulabant, imo cogebant, ut omnia hec in unum uolumen congererem, ut haberent quo aliquo modo inquisitionibus suis facerent satis, et in uno codice simul scriptum reperirent, quod antea  non simul, sed speciatim singuli prout interrogabant, in foliis scripta haberent. Quibus consensi, et quod rogabant feci quantum potui. Nam de hoc tres libros edidi. Quorum primus de ecclesiasticis ordinibus, et de ueste sacerdotali continetur. Item de quatuor carismatibus Ecclesie, id est, baptismo, et chrismate, corpore et sanguine Domini, et de officio misse secundum morem Romane Ecclesie. Secundus autem liber continet de officio canonicarum horarum, et de ieiunio, et de confessione ac penitentia, de legitimis quoque ieiuniis, et festiuitatibus uariis, de lectionibus et cantico ecclesiastico, de fide catholica, et e contrario de uariis heresibus.  Tertius uero liber edocet quomodo omnia que in diuinis libris scripta sunt, inuestiganda sunt atque discenda, nec non et ea que in gentilium studiis et artibus ecclesiastico uiro scrutari utilia sunt. Nouissime uero liber ipse exponit quomodo oportet eos qui docendi officium gerunt diuersos auditores diuersis allocutionibus admonere, et in doctrina ecclesiastica fideliter erudire. Et quia hec omnia que diximus ad clericorum officium maxime pertinent, qui locum regiminis in Ecclesia tenent, et de uniuersis legitimis Dei populum instruere debent, placuit ipsos libros de Institutione clericorum nuncupari, id est, cum qua se uel sibi subditos ad seruitium diuinum instruere debent. Proinde obsecro te, sancte Pater, ut oblatum tibi opus suscipias, ac pie  relegens, diligenter illud examines, et ita que in eo rationabiliter inueneris dictata, ei hoc tribuas a quo est ratio creata; si qua uero inconsiderate repereris prolata, tuo studio citius reddas illa emendata. Tuo enim magisterio semper me libens subdam, a quo recordor me accepisse dignitatem ecclesiasticam. Confido tamen omnipotentis Dei gratie, quod fidem et sensum catholicum in omnibus tenuerim, nec per me quasi ex me ea protuli, sed auctoritati innitens maiorum, per omnia illorum uestigia sum secutus. Cyprianum dico atque Hilarium, Ambrosium, Hieronymum, Augustinum, Gregorium, Ioannem, Damasum, Cassiodorum, et ceteros nonnullos, quorum dicta alicubi in ipso opere ita ut ab eis scripta sunt per conuenientiam posui, alicubi quoque eorum sensum  meis uerbis propter breuitatem operis strictim enuntiaui. Interdum uero ubi necesse fuit, secundum exemplar eorum quedam sensu meo protuli. In omnibus tamen, ni fallor, catholicam imitatus sum ueritatem, a qua  non patior ullo modo diuelli, quam et te pre omnibus habere atque amare confido; et ideo tua suffragia supplex peto, ut ipsa ueritas omnium creatrix atque gubernatrix, licet non meis meritis, tamen propter tuam sacratissimam orationem me in se sine ullo deuio erroris in eternum conseruare dignetur. Beatitudinem tuam opto semper bene ualere in omnibus, sancte Pater, memorem nostri.



INCIPIT DE CLERICORUM INSTITUTIONE LIBER PRIMUS.



CAPUT PRIMUM. De una Ecclesia Dei.

Ecclesia ergo Dei catholica, que per totum orbem dilatata diffunditur, Christi nomine nobilitata glorificatur. Omnis enim homo qui recte fidei existit particeps, et sacro baptismate regeneratur, a Christo Christianus uocatur, et Dei patris atque Ecclesie matris noscitur esse filius. Ecclesia Grecum est, quod in Latinum uertitur conuocatio siue conuentus, eo quod omnes conuocat ad se. Catholica autem dicitur, id est, uniuersalis, quia in toto mundo una est Ecclesia Christi, que et sponsa Christi, et corpus eius est.



CAPUT II.  De tribus ordinibus Ecclesie.

Sunt tamen tres ordines in Ecclesia. Conuersantium, id est laicorum, monachorum et clericorum. Quorum primus, id est laicus ordo, popularis interpretatur. Laos enim Grece, populus Latine dicitur. Secundus est monachicus, id est singulariter conuersans, hoc est, a seculari conuersatione remotus. Monas enim Grece singularitas dicitur, et monachus singularis uel solitarius. Tertius est ordo clericalis. Cleros quippe Grece, sors uel hereditas dicitur. Cleros autem uel clericos binc appellatos doctores nostri dicunt, quia Matthias sorte electus est, quem primum ab apostolis legimus ordinatum , sic et eos quos illis temporibus Ecclesiarum principes ordinabant, sorte legebant.  Nam et hereditas Grece cleronomia appellatur, et heres cleronomos. Propterea ergo dicti sunt clerici, quia de sorte sunt Domini, uel quia Domini partem habent, sicut de eis scriptum est loquente Domino: Ego hereditas eorum . Unde oportet ut qui Deum hereditate possident, absque ullo impedimento seculi, Deo seruire studeant, ut congrue illud Psalmiste dicere possint: Dominus pars hereditatis mee . Iste autem ordo preponitur in Ecclesia, quia iure in sanctis deseruit, et sacramenta populis dispensat. Sicut enim in ueteri Testamento tribus Leui pre ceteris tribubus peculialiter a Domino electa est ad seruiendum illi per diuersa officia in tabernaculo, quod est Ecclesia presens, ut seruiant ei die ac nocte in templo sancto  eius, ut sint populo in his que ad Deum pertinent, ut offerant Deo dona et sacrificia pro sua et populi ignorantia, ut iudicent inter iustum et iniustum, et discernant inter sanctum et profanum, inter polutum et mundum, doceantque populum Dei omnia  legitima eius et precepta que mandauerat ad eos.



CAPUT III. De tonsura clericorum.

Tonsura ecclesiastici usus a Nazareis  exorta est, qui, prius crine seruato, denuo post uite magne continentiam deuotione completa caput radebant, et capillos in ignem sacrificii ponere iubebant, scilicet ut perfectionem deuotionis sue Domino consecrarent. Horum ergo exemplis usus ab apostolis introductus est, ut hi qui in diuinis cultibus mancipati Domino consecrantur, quasi Nazarei, id est, sancti Dei crine preciso innouantur. Hoc quippe Ezechieli prophete iubetur, dicente Domino: Tu, fili hominis, sume tibi gladium acutum, et duces per caput  tuum et barbam ; uidelicet quia et ipse ex sacerdotali genere Deo in ministerio sanctificationis deseruiebat. Hoc et Nazareos illos Priscillam et Aquilam in Actibus apostolorum primos fecisse legimus, Paulum quoque apostolum, et quosdam discipulorum Christi, qui in huiusmodi cultu imitandi exstiterunt. Est autem in clericis tonsura signum quoddam quod in corpore figuratur, sed in animo agitur: scilicet ut hoc signo uitia in religione resecentur, et criminibus carnis nostre quasi crinibus exuamur, atque inde innouatis sensibus ut comis rudibus enitescamus, exspoliantes nos, iuxta apostolum, ueterem hominem cum actibus eius, et induentes nouum qui renouatur in agnitionem Dei . Quam renouationem in mente oportet fieri, sed in  capite demonstrare, ubi ipsa mens noscitur habitare. Quod uero detonso superius capite inferius circuli corona relinquitur, sacerdotium regnumque Ecclesie in eis existimo figurari. Tiara enim apud ueteres constituebatur in capite sacerdotum. Hec ex bysso confecta rotunda erat quasi sphera media, et hoc significatur in parte capitis tonsa. Corona autem aurea latitudo est circuli, que regum capita cingit. Utrumque itaque signum exprimitur in capite clericorum, ut impleatur etiam corporis quadam similitudine quod scriptum est Petro apostolo dicente: uos estis genus electum, regale sacerdotium . Queritur autem cur modo  non ante coma nutritur, et sic tondetur? Sed qui hec exquirunt, aduertant quid sit inter illud  propheticum uelamentum, et hanc Euangelii reuelationem, de qua dicit Apostolus: Cum transieris ad Christum, auferetur uelamen . Quid autem significabat uelamen interpositum inter faciem Moysi et aspectum filiorum Isrel, hoc significabat illis temporibus  etiam coma sanctorum. Nam et Apostolus comam pro uelamento esse dicit. Proinde iam non oportet ut uelentur crinibus capita eorum qui Domino consecrantur, sed tantum ut reuelentur, quia quod erat occultum in sacramento prophetie, iam in Euangelio declaratum est. Sunt quoque quidam doctorum, qui asserunt diuersas ob causas Petrum apostolum hunc ritum primum sumpsisse primitus, ut formam et similitudinem Christi in capite gestaret, dum pro redemptione nostra crucis patibulum subditurus, a nefanda Iudeorum gente acutis spinarum aculeis crudeliter coronaretur. Deinde ut sacerdotes ueteris et Noui Testamenti in tonsura et habitu discernerentur. Postremo ut idem Apostolus suique successores et sequipedes ridiculosum gannature  ludibrium in populo Romano portarent, quia et horum barones hostes exercitus superatos sub corona uendere solebant. Sed de his quid suscipiatur, lectoris iudicio derelinquimus. ueniamus ergo nunc ad sacratissimos ordines clericorum, eorumque originem et gradus singulariter demonstremus.



CAPUT Iu. De gradibus ecclesiasticis.

Sunt autem gradus ecclesiastici octo, quorum nomina hec sunt: Ostiarius, psalmista, siue lector, exorcista, acolythus, subdiaconus, diaconus, presbyter, atque episcopus. Initium quidem sacerdotii in ueteri Testamento Aaron fuit, quanquam et Melchisedech prior obtulerit sacrificium, et post hunc Abraham, Isaac, et Iacob. Legitur et Ne altare edificasse,  et super illud Domino holocaustum obtulisse. Sed isti spontanea uoluntate, non sacerdotali auctoritate, ista fecerunt. Ceterum Aaron primus in lege sacerdotale nomen accepit, primusque pontificali stola infulatus uictimas obtulit iubente Domino ac loquente ad Moysen: Accipe, inquit, Aaron et filios eius, et applicabis ad ostium tabernaculi testimonii, cumque laueris patrem cum filiis aqua, indues Aaron uestimentis suis, id est, linea et tunica, et superhumerali, et rationali quod constringes balteo, et pones tiaram in capite eius, et laminam sanctam super tiaram, et oleum unctionis fundes super caput eius, atque hoc ritu consecrabitur: filios quoque illius applicabis, et indues tunicis lineis, cingesque balteo Aaron scilicet et liberos eius, et impones eis mitras, eruntque  sacerdotes mei religione perpetua . Quo loco contemplari oportet Aaron sacerdotem summum fuisse, id est episcopum. Nam filios eius presbyterorum figuram premonstrasse, quibus merito astare debuissent Leuite sicut summo sacerdoti. Moyses uero huius facti mediator, Christum significat. In Nouo autem Testamento post Christum sacerdotalis ordo a Petro cepit. Ipsi enim primum datus est pontificatus in Ecclesia Christi. Sic enim loquitur ad eum Christus Dominus. Tu es, inquit, Petrus, et super hanc petram edificabo Ecclesiam meam, et porte inferorum non uincent eam, et dabo tibi claues regni celorum . Hic ergo ligandi atque soluendi potestatem primus accepit,  primusque ad fidem populum uirtute sue predicationis adduxit. Siquidem ceteri apostoli cum Petro pari consortio honoris et potestatis effecti sunt, qui etiam in toto orbe dispersi Euangelium predicauerunt, quibus decedentibus successerunt episcopi, qui sunt constituti per totum mundum in sedibus apostolorum, qui iam non genere carnis et sanguinis eliguntur, sicut primum secundum ordinem Aaron, sed pro uniuscuiusque merito, fide et doctrina, que in eum gratia diuina contulerit. Quod uero per manus impositionem a predecessoribus Dei sacerdotibus episcopi ordinantur, antiqua est institutio. Isaac enim patriarcha sanctus, ponens manum suam super caput Iacob benedixit ei, et Iacob benedixit ei, et Iacob filiis suis. Sed et Moyses super caput Iesu Naue manum suam  imponens, dedit ei spiritum uirtutis et ducatum in populo Isrel, sic et impletor legis et prophetarum Dominus noster iehsu Christus, per manus impositionem apostolis suis benedixit, sicut in Euangelio Luce scriptum est: Et produxit illos foras in Bethaniam, et eleuauit manus suas et benedixit eis. Factumque est cum benedixit illis discessit ab eis, et ipsi reuersi sunt in Ierusalem cum gaudio magno . Et in Actibus apostolorum ex precepto Spiritus sancti Paulo et Barnabe ab apostolis manus imposita est in episcopatum, et sic missi sunt ad euangelizandum . Porro quod episcopus non ab uno, sed a cunctis prouincialibus episcopis ordinatur, id propter hereses agnoscitur institutum, ne aliquid contra fidem Ecclesie, unius tyrannica auctoritas  moliretur. Ideoque ab omnibus conuenientibus instituitur ut non minus a tribus presentibus, ceteris tamen consentientibus, testimonio litterarum. Huic autem dum consecratur datur baculus, ut eius indicio subditam plebem uel regat uel corrigat, uel infirmitates infirmorum sustineat. Datur et annulus, propter signum pontificalis honoris, uel signaculum secretorum. Nam multa sunt que ante carnalium minusque intelligentium sensus occultantes sacerdotes, quasi sub signaculo cadunt, ne indignis quibusque Dei sacramenta aperiantur.



CAPUT u. De ordine tripartito episcoporum.

Ordo autem episcoporum tripartitus est, id est, in patriarchis, archiepiscopis, qui et metropolitani sunt,  et episcopis. Patriarcha Greca lingua pater principum siue summus patrum interpretatur, quia primum, id est apostolicum, retinet locum, et ideo quod summo honore fungitur, tali nomine censetur, sicut archiepiscopus, Antiochenus episcopus atque Alexandrinus antistes. Archiepiscopus Greco uocabulo dicitur, quod sit summus uel princeps episcoporum, tenet enim uicem apostolicam, et presidet episcopis ceteris. Singulis enim prouinciis preeminet, quorum auctoritate et doctrina ceteri sacerdotes subiecti sunt, sine quibus reliquis episcopis nichil agere licet, nisi quod singulis in propria parochia commendatum est. Sollicitudo enim totius prouincie ipsi commissa est, et omnes superius  designati ordines, uno eodemque uocabulo episcopi nominantur, sed priuato nomine quidem utuntur propter distinctionem potestatum quam singulariter acceperunt. Metropolitanus autem idem uocatur, eo quod presideat illi ciuitati, que ceteris ciuitatibus in eadem prouincia constitutis quodammodo mater sit. Metropolis ergo Grece, mater ciuitatum interpretatur. Episcopatus autem uocabulum inde dictum, quod ille qui superefficitur superintendat, curam scilicet subditorum gerens. Scopein enim Latine intendere dicitur. Episcopi autem Grece, Latine speculatores siue superintendentes interpretantur. Nam speculator est prepositus in Ecclesia dictus, eo quod speculetur atque prospiciat populorum infra se positorum  mores et uitam, intimet unicuique actus suos, sicut Dominus ad Ezechielem dixit prophetam. Et tu, inquit, fili hominis, speculatorem dedi te domui Isrel. Audiens ergo ex ore meo sermonem, annuntiabis eis ex me. Si me dicente ad impium morte morieris, non fueris locutus ut se custodiat impius a uia sua, ipse impius in iniquitate sua morietur, sanguinem autem eius de manu tua requiram, etc. . Pontifex princeps sacerdotum est, quasi uia sequentium: ipse et summus sacerdos, ipse pontifex maximus nuncupatur. Ipse enim efficit sacerdotes atque Leuitas, ipse omnes ordines ecclesiasticos disponit, ipse quid unusquisque facere debeat, ostendit. Antistes autem idem dictus est, eo quod ante stet. Primus enim est in ordine Ecclesie, et supra se nullum  habet sacerdotem. Sacerdos quidem nomen habet compositum ex Greco et Latino, quasi sacrum dans. Dispensat ergo mysteria celestia, fidelibus baptismum tradit, corpus et sanguinem Christi distribuit, et uerbum Dei predicat. Sacerdos autem uocari potest, siue episcopus sit, siue presbyter. Episcopi autem apostolorum uicem in Ecclesia tenent, sicut supra diximus. Et chorepiscopi qui uicarii sunt episcoporum, ad exemplum LXX seniorum constituti sunt; nec aliquid eis magis licet in Ecclesia ordinare aut constituere, nisi quantum eis conceditur a legitimis episcopis, qui sedem et regimen integrum in Ecclesiis obtinent. Ordinati sunt autem chorepiscopi propter pauperum curam, qui in agris et uillis consistunt, ne eis solatium confirmationis deesset.  Dicti sunt autem chorepiscopi, quia de choro sunt sacerdotum; hi autem a solo episcopo ciuitatis cui adiacent ordinantur, sicut presbyteri.



CAPUT uI. De presbyteris.

Presbyterorum ordo exordium sumpsit a filiis, ut dictum est, Aaron. Qui enim sacerdotes in ueteri Testamento uocabuntur, hi sunt qui nunc appellantur presbyteri; et qui tunc princeps sacerdotum, nunc episcopus uocatur. Presbyter enim Grece, Latine senior interpretatur. Non pro etate autem uel decrepita senectute, sed propter honorem et dignitatem et doctrinam sapientie quam acceperunt, presbyteri nominantur, sicut per Sapientiam  dicitur: Gloria senum canities , et item: Canities hominis prudentia eius. Unde et apud ueteres idem et episcopi et presbyteri fuerunt. Quia illud nomen dignitatis est, hoc etatis. Et Paulus apostolus ad Titum scribens: Huius, inquit, rei gratia reliqui te Crete, ut ea que desunt corrigas, et constituas per ciuitates presbyteros, sicut ego tibi disposui, si quis sine crimine est unius uxoris uir, filios habens fideles, non in accusatione luxurie; aut non subditos . Et statim subiungit: Oportet enim episcopum sine crimine esse, sicut Dei dispensatorem, non superbum, non iracundum, non uinolentum, non percussorem, etc.  Et ad Philippenses episcopis et diaconibus scribit, cum una ciuitas plures episcopos habere non possit, sed sub episcoporum nomine presbyteros  complexus est. Ideo autem presbyteri sacerdotes uocantur, quia sacrum dant, sicut episcopi, id est, in confectione diuini corporis et sanguinis, et in baptismate, et in officio predicandi. Sed licet sint sacerdotes, tamen pontificatus apicem non habent, quod nec chrismate frontem signant, nec paracle tum spiritum dant, quod solis episcopis deberi lectio Actus apostolorum demonstrat; nec ordinare clericos in sacris ordinibus possunt, quod episcopis propter unitatem et concordiam reseruatur. Secundi uero ordinis uiri presbyteri sunt, quorum typum preferebant LXX uiri in ueteri Testamento, in quibus Dominus spiritum Moysi propagauit, ut talibus adiutoribus usus in populo, innumeras multitudines facile gubernaret. Sic et paterne plenitudinis abundantia  transfusa est in Eleazaro et Ithamaro, ut ad hostias salutares et frequentioris officii sacramentum, ministerium sufficeret sacerdotum. Sic et apostolis Christi, doctores, fidei comites additi sunt, quibus illi orbem totum secundis predicatoribus impleuerunt, et per euangelicam doctrinam dilatauerunt.



CAPUT uII. De diaconis.

Leuite ex nomine auctoris uocati, de nomine Leui Leuite exorti sunt, a quibus in templo Dei, mystici sacramenti mysteria explebantur. Precepit enim Dominus et dixit ad Moysen, ut post ordinationem Aaron sacerdotis et filiorum eius, rursus Leui tribus  in diuini cultus mysterio ordinaretur, et consecrarentur Domino pro omnibus primogenitis, et seruirent pro Isrel coram Aaron et filiis eius in tabernaculo Domini excubantes in templo die ac nocte, ipsique gestarent arcam et tabernaculum, et omnia uasa eius, et in circuitu tabernaculi castra ipsi constituerent, et in promouendo tabernaculo ipsi deponerent, et rursus ipsi deponerent, et rursus ipsi componerent . Hi Grece diacones , Latine ministri dicuntur, quod sicut in sacerdote consecratio, ita et in diacono ministerii dispensatio habetur. In ueteri Testamento excubabant in tabernaculo testimonii ad precepta Aaron, et ad cuncta opera tabernaculi; uerumtamen ad uasa sanctuarii et ad altare non accedebant,  sicut mandauerat Dominus Aaron dicens: Ecce dedi uobis fratres uestros Leuitas de medio filiorum Isrel, et tradidi donum Domino, ut seruiant in ministeriis tabernaculi eius; tu autem et filii tui custodite sacerdotium uestrum, et omnia que ad cultum altaris pertinent, et intra uelum sunt, per sacerdotes administrabuntur, etc.  Hi a uiginti quinque annis et supra ingrediebantur, ut ministrarent in tabernaculo federis, cumque quinquagesimum annum etatis explebant seruire cessabant, et erant ministri fratrum suorum in tabernaculo federis, ut custodirent que sibi fuerant commendata. In Nouo autem Testamento apostoli septem diaconos, propter sacramentum eiusdem numeri ordinauerunt ad ministerium sacrum et officium altaris, qui leguntur  etiam et predicasse, et baptizasse non paucos, sicut sanctus Stephanus disputauit contra Iudeos, et Philippus, baptizato eunucho, euangelizauit ciuitatibus cunctis, donec ueniret Cesaream, et in Samaria predicabat, et baptizabat eos qui ab apostolis Petro et Ioanne postmodum confirmabantur. Sed baptizare eis modo coram episcopis siue presbyteris licitum est. Ceteris autem non licet, nisi, predictis fortassis officiis longius constitutis, necessitas extrema compellat. Hi enim sunt quos in Apocalypsi legimus septem angeli, tubis canentes. Hi sunt septem caudelabra aurea. Hi sunt uoces tonitruorum septem . Ipsi enim clara uoce in modum preconis admonent cunctos, siue in psallendo, siue in lectionibus audiendis. Ipsi enim ut aures habeamus  ad Deum acclamant. Ipsi quoque euangelizant. Sine his sacerdos nomen habet, officium non habet. Nam sicut in sacerdote consecratio, ita in ministro dispensatio sacramenti est. Ille oblata sanctificat, hic sanctificata dispensat. Ipsis etiam sacerdotibus, propter presumptionem non licet de mensa Domini tollere calicem, nisi eis traditus fuerit a diacono. Leuite offerunt oblationes in altaria. Leuite componunt mensam Domini. Leuite operiunt arcam testamenti; non enim omnes uident altare mysteriorum, que operiuntur a Leuitis, ne uideant qui uidere non debent, et sumant qui seruare non possunt, quique propterea altari albis induti assistunt, ut hinc admoniti celestem uitam habeant, candidique ad hostias et immaculati accedant. Quos primus fecit Siluester  papa, tricesimus quartus pontifex in Romana Ecclesia post Petrum dalmaticis uti, et constituit ut pallio linostimo eorum lena tegeretur, sicut in gestis pontificalibus continetur.



CAPUT uIII. De subdiaconis.

Hypodiacones Grece, quos nos subdiacones dicimus, qui ideo sic appellantur quia subiacent preceptis et officiis Leuitarum. Oblationes in templo Dei a fidelibus ipsi suscipiunt, et Leuitis superponendas altaribus deferunt. Hi apud Hebreos Nathinei uocantur, ut liber Paralipomenon et Esdre testatur, quod interpretatur in humilitate Domino seruientes. Ex eorum ordine fuit ille Nathanel qui  in Euangelio Ioannis, diuina proditione commonitus, Saluatorem meruit confiteri, quique etiam ad primum diuinitatis iudicium fidelis enituit, protestante Domino ac dicente: Ecce uere Isrelita, in quo dolus non est . Isti quoque uasa corporis et sanguinis Domini diaconibus ad altare offerunt. De quibus quidem placuit patribus, ut quia sacra mysteria contrectant, casti et continentes ab uxoribus sint, et ab omni carnali immunditia liberi, iuxta quod illis propheta docente iubetur: Mundamini, qui fertis uasa Domini . Hi ergo cum ordinantur non suscipiunt manus impositionem sicut sacerdos et Leuite, sed patenam tantum et calicem de manu episcopi, et archidiaconi scyphum aque cum aqua, mantile et manutergium.



CAPUT IX. De acolythis.

Acolythi Grece, Latine ceroferarii dicuntur, a deportandis cereis quando legendum est Euangelium, aut sacrificium offerendum. Tunc enim accenduntur luminaria ab eis et deportantur, non ad fugandas tenebras dum sol eodem tempore rutilet, sed ad signum letitie demonstrandum, ut sub typo luminis corporalis illa lux ostendatur, de qua in Euangelio legitur: Erat lux uera que illuminat omnem hominem uenientem in hunc mundum , quorum typum preferebant illi qui Domini mandato in tabernaculo lucernas quotidie accendebant super candelabrum positas.



CAPUT X.  De exorcistis.

Exorciste , ex Greco in Latinum adiurantes seu increpantes uocantur. Inuocant enim super catechumenos, uel super eos qui habent spiritum immundum, nomen Domini Iesu, adiurantes per eum ut egrediatur ab eis. Refert Iosephus regem Salomonem excogitasse suamque gentem docuisse modos exorcismi, id est adiurationis, quibus immundi spiritus expulsi ab homine ulterius reuerti non sunt ausi. Testatur et de eis liber Actus apostolorum, ita dicens: Tentauerunt autem quidam, et de circumeuntibus Iudeis, exorcismis inuocare nomen Domini Iesu, etc.  Inuenimus eos quos Esdras actores memorat templi, eos nunc esse exorcistas in Ecclesia Dei. Fuerunt enim sub Esdra actores templi seruorum  Salomonis filii, qui actum templi totius sub cura sua haberent, non tamen sacerdotalibus officiis ministrarent, aut sacris oblationibus deseruirent. Nullam ergo aliam curam habebant actores templi, nisi ad sarta tecta reficienda, ut quecunque fuissent ueterata in edificio templi aut delapsa, per eosdem actores de thesauris Dominicis reficerentur atque excolerentur. Ergo exactores templi exorciste sunt in populo Dei. Quomodo enim actor prudens et bonus scit quid scit Domini sui census, et omnis substantie modus, et redigit apud se totius possessionis instrumenta originalia, sic exorcista redigit in sua diligentia totius regni Domini secreta, ut memorie mandet de Scripturarum sacramentis, unde exerceat  scilicet donum quod illi est a Spiritu sancto concessum secundum Apostoli preconium. Exorcistas enim memorat Apostolus cum dicit: Nunquid omnes donationes habent sanationum? Hi enim cum ordinantur accipiunt de manu episcopi libellum in quo scripti sunt exorcismi, dicente eis episcopo: Accipite et commendate memorie, et habete potestatem imponendi manus super energumenos siue catechumenos, ut imperetis immundis spiritibus, et abiiciatis.



CAPUT XI. De lectoribus.

Lectores a legendo, psalmiste a psalmis canendis uocati. Illi predicant populis quid sequantur. Isti canunt ut excitant ad compunctiones animos audientium.  Licet et quidam lectores ita miseranter pronuntient, ut quosdam ad luctum lamentationemque compellant. Iidem etiam et pronuntiatores uocantur, quod porro annuntiant. Tanta enim et tam clara eorum erit uox, ut quantumuis longe positorum aures adimpleant. Lectorum ordo formam et initium a prophetis sumpsit. Sunt ergo lectores qui uerbum Dei predicant, quibus dicitur: Clama, ne cesses, quasi tuba exalta uocem tuam . Isti quippe dum ordinantur, primum de eorum conuersatione episcopus uerbum Dei facit ad populum, deinde coram plebe tradit eis codicem apicum diuinorum ad Dei uerbum annuntiandum. Iste ergo doctrina et libris debet esse imbutus, sensuumque ac uerborum scientia perornatus, ut distincte et aperte  sonans, audientium corda possit instruere. Psalmistarum, id est cantatorum principes siue auctores, fuere Dauid siue Asaph. Isti enim post Moysen psalmos primi composuere et cantauere. Mortuo Asaph, filii eius in hunc ordinem subrogati sunt a Dauid, erantque psalmiste per successionem generis, sicut et ordo sacerdotalis, ipsique soli continuis diebus in templo canebant, candidis induti stolis, ad uocem unius respondente choro. Ex hoc ueteri more Ecclesia sumpsit exemplum nutriendi Psalmistas, quorum cantibus ad effectum Dei, mentes audientium excitentur. Psalmistam autem et uoce et arte preclarum illustremque esse oportet, ita ut ad delectamentum dulcedinis animos incitet auditorum. Solent autem ad hoc officium etiam absque scientia episcopi sola  iussione eligi, quicunque in cantandi arte probabiles huiusmodi constiterint.



CAPUT XII. De ostiariis.

Ostiarii sunt qui et editui et ianitores in lege dicebantur. Hi apud Hebreos in ueteri Testamento electi sunt ad custodiam templi, quique ordinati per uices suas omnia interiora templi uel extra custodiebant ut non ingrederetur in eum immundus in omni re. Dicti autem ostiarii, quod presint ostiis templi. Ipsi enim tenentes clauem omnia intus ex utraque parte custodiunt, atque inter bonos et malos habentes iudicium fideles recipiunt, respuunt infideles.



CAPUT XIII. Quos oporteat ad sacrum ordinem accedere, et quo ordine.

Canones et decreta Zozymi pape decernunt ut clericus qui ad sacrum ordinem accedit, inter lectores siue exorcistas quinque annos exsoluat, exinde acolythus uel subdiaconus quatuor annis fiat. Ad benedictionem quoque diaconatus non minoris etatis quam uiginti quinque annorum accedat, in quo ordine quinque annis expletis, si inculpabiliter ministrauerit, ad presbyteratus honorem promoueri poterit, non tamen ante triginta annos etatis, licet ualde dignus sit, quia et Dominus noster non ante tricesimum annum predicare exorsus est. De quo gradu si eum auctior ad bonos mores uita perduxerit, summum  pontificatum accipere poterit, hac tamen lege seruata, ut neque bigamus, penitens, nec neophytus ad hos gradus possit admitti.



CAPUT XIu. De uestibus sacerdotalibus.

De ueste ergo sacerdotali moderna ad antiquum ueteris Testamenti habitum comparationem facientes, secundum maiorum sensum quid mystice significat, prosequamur.



CAPUT Xu. De superhumerali.

Primum ergo eorum indumentum est ephod bad, quod interpretatur superhumerale lineum, quod significat munditiam bonorum operum. Hinc bene in lege, cum Dominus de ueste sacerdotali Moysen instituit,  primum de superhumerali faciendo precepit, quia quisquis ad sacerdotium magisteriumque populi Dei promouendus est, primum eius debent opera cognosci, ut dum hoc quod foris omnibus patet irreprehensibile paruerit, conuenienter ex tempore et integritas cordis eius, et fidei sinceritas scrutetur.



CAPUT XuI. De podere, id est tunica linea.

Secundum est linea tunica, que Grece poderes, Latine talaris dicitur, eo quod ad talos usque descendat. Hanc Iosephus byssinam uocat, cuius significatio mystica in promptu est. Cum enim constet lino uel bysso continentiam et castitatem significari, strictam habent lineam sacerdotes, cum  propositum continentie non eneruiter, sed studiose conseruant. Hec ad talos usque descendit, quia usque ad finem uite huius bonis operibus insistere debet sacerdos, precipiente ac promittente Domino: Esto fidelis usque ad mortem, et dabo tibi coronam uite .



CAPUT XuII. De cingulo.

Tertium uestimentum est cingulum, siue balteum, quo utuntur ne tunica ipsa defluat, et gressum impediat, hoc nimirum custodiam mentis significat. Qui enim tunica talari indutus absque cingulo incedit, defluit tunica, ac relicto corpore, uentis et frigoribus intrandi spatium tribuit, quin et prepeditis  gressibus incedendi usum retardat, uel etiam calcantibus se causa efficitur ruine. Ergo lineas induunt sacerdotes ut castitatem habeant; accinguntur balteis, ne ipsa castitas sit remissa et negligens, ne uento elationis animum perflandi aditum impendat, ne crescente iniquitate refrigescere faciat caritatem ipsorum, ne bonorum gressus operum iactantia sue presumptionis impediat, ne prepedito uirtutum cursu, ipsa etiam terrestris concupiscentie sordibus polluta uilescat, et ad ultimum auctorem suum ad ruinam superbiendo impellat.



CAPUT XuIII. De phanone.

Quartum uero mappula siue mantile, sacerdotis indumentum est, quod uulgo phanonem uocant, quod  ob hoc eorum tunc manibus tenetur quando misse officium agitur, ut paratos ad ministerium mense Domini populus conspiciat. Mappe ergo conuiuii et epularum ad positarum linteamina sunt, unde diminutiuum mappula sicut et mantilia, nunc pro operiendis mensis sunt: que, ut nomen ipsorum indicat, olim tergendis manibus prebebantur. Oportet ergo sacerdotes et ministros altaris mappulas manibus tenere, quorum officium est diuina sacramenta conficere, ut cum deuotione mentis opus spontaneum concordet, digne exerceatur officium, quod pie diuino est munere collatum.



CAPUT XIX. De orario, id est stola.

Quintum quoque est quod orarium dicitur, licet  hoc quidam stolam uocent. Hoc enim genere uestis solummodo eis personis uti est concessum, quibus predicandi officium est delegatum. Bene etiam oratoribus Christi orarium habere conuenit, quia cum indumentum eorum officio proprio concinat, et ipsi sedulo ad uerbi ministerium cohortantur et plebs ipsis commissa indicium salutare conspiciens, ad meditationem legis concurrere feruentius admonetur. Apte ergo orarium collum simul et pectus tegit sacerdotis, ut inde instruatur, quod quidquid ore proferat, tractatu summe rationis attendat, ut illud Apostoli semper in eo appelletur quo dicit. Orabo spiritu, orabo et mente, psallam spiritu, psallam et mente . Et iterum: Os nostrum ad uos, o Corinthii, cor nostrum dilatatum est, ne forte si improuise  irrationabiliter loquatur, damnum patiatur ; Salomone attestante, qui ait: Cor sapientis erudiet os eius, et labiis illius addet gratiam . Item: Qui custodit os suum, custodit animam suam; qui inconsideratus est ad loquendum, sentiet mala .



CAPUT XX. De dalmatica.

Sextum namque est quod dalmatica a Dalmatia Grecie prouincia, in qua primum texta est, nuncupatur. Hec uestis in modum est crucis facta, et passionis Domini indicium est. Habet quoque et purpureos tramites ipsa tunica, a summo usque ad ima ante ac retro descendens, nec non et per utramque  manicam, ut admoneatur minister Domini per habitus sui speciem, cuius muneris particeps est, ut per mysticam oblationem passionis Dominice commemorationem agat, ut ipse in eo fiat hostia Deo acceptabilis.



CAPUT XXI. De casula.

Septimum sacerdotale indumentum est quod Casulam uocant; dicta est autem per diminutionem a casa, eo quod totum hominem tegat, quasi minor casa, hanc Greci planetam nominant. Hec supremum omnium indumentorum est, et cetera omnia interius per suum munimen tegit et seruat. Hanc ergo uestem possumus intelligere caritatem, que cunctis uirtutibus supereminet, et earum decorem  suo tutamine protegit et illustrat. Nec enim ullus iam erit uirtutum splendor, si non eas caritatis irradiauerit fulgor, quod ostendit Apostolus dicens: Si linguis hominum loquar et angelorum, caritatem non habeam, factus sum sicut es sonans, aut cymbalum tinniens. Et si habuero prophetiam, et nouerim mysteria omnia, et omnem scientiam, et si habuero omnem fidem, ita ut montes transferam, caritatem autem non habuero, nichil mihi prodest. Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia credit, omnia sperat, omnia sustinet. Charitas nunquam excidit, et reliqua  . Sine hac caritate uel casula, nec sacerdos ipse ad altare appropinquare debet, nec munus offerre, nec preces fundere. Unde ueritas ipsa dicit: Si offers munus tuum ad altare, et ibi recordatus fueris, quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Et item: Cum stabitis ad orandum, dimitte si quid habetis aduersum aliquem, et reliqua . De hoc itaque spiritali uirtutum indumento Apostolus ad Colossenses ita scripsit: Induite, inquit, uos sicut electi Dei, sancti et dilecti uiscera misericordie, benignitatem, humilitatem, modestiam, patientiam, etc. . Et de caritatis eminentia paulo post subiunxit dicens:  Super omnia autem hec caritatem habentes, quod est uinculum perfectionis.



CAPUT XXII. De sandaliis.

Induunt quoque sacerdotes pedes sandaliis siue solcis, quod genus calceamenti euangelica auctoritate eis est concessum, ut Marci euangelium testatur , quia hoc calceamentum mysticam significationem habet, ut pes neque tectus sit, neque nudus ad terram, id est ut nec occultetur euangelium, nec terrenis commodis innitatur. Nam scriptum est in Apostolo: Et calceati pedes in preparatione Euangelii pacis . Sicut enim sandalia partem pedis tegunt, partem inopertam relinquunt,  ita et Euangelii doctores partim Euangelium operire, partimque aperire debent, ita uidelicet ut fidelis et deuotus sufficientem habeat doctrinam, et infidelis et contemptor non inueniat blasphemandi materiam. Admonet etiam et nos hoc genus calceamenti ut carni nostre et corpori in necessitatibus consulamus, non in libidinis lasciuiam defluamus, de quibus utique nos diuina lex instruit. Scriptum est enim: Carnem tuam ne despexeris. Et item: Carnis curam ne feceritis in concupiscentiis .



CAPUT XXIII. De pallio.

Super hec autem omnia summo pontifici  propter apostolicam uicem  pallii honor decernitur, quod genus indumenti crucis signaculum purpureo colore exprimit, ut ipso indutus pontifex a tergo et pectore crucem habeat, suaque mente pie et digne de passione Redemptoris cogitet, ac populo pro quo Dominum deprecatur, redemptionis sue signaculum demonstret. Condecet quoque bene ut ipsa apostolica dignitas apostolicum uirum faciat, ut plena deuotione, sano sermone, et digna operatione possit dicere cum Apostolo: Mihi autem absit gloriari nisi in cruce Domini nostri Iesu Christi, per quem mihi mundus crucifixus est, et ego mundo . Hec queque de habitu sacerdotali ad sensum secundum modulum ingenioli nostri breuiter diximus, non preiudicantes his qui congruentius et dignius de eadem re possint scribere, et plenius  disputare.



CAPUT XXIu. De sacramentis Ecclesie.

De sacramentis autem que in Ecclesia fiunt oportet ut sequens sermo exponat, atque declaret ritum sacerdotalem. Sunt autem sacramenta, baptismum et chrisma, corpus et sanguis, que ob id sacramenta dicuntur, quia sub tegumento corporalium rerum uirtus diuina secretius salutem eorumdem sacramentorum operatur, unde et a secretis uirtutibus uel sacris, sacramenta dicuntur. Que ideo fructuose penes Ecclesiam fiunt, quia sanctus in ea manens Spiritus, eumdem sacramentorum latenter operatur effectum. Unde seu per bonos seu per malos ministros intra Ecclesiam Dei dispensentur, nec bonorum meritis  dispensatorum amplificantur hec dona, nec malorum attenuantur, quia neque qui plantat est aliquid, neque qui rigat, sed qui incrementum dat, Deus, unde et Grece dicitur, quod secretam et reconditam habeat repositionem.



CAPUT XXu. De baptismatis sacramento.

Primum autem sacramentorum est baptismum, quia antequam sancto chrismate ungatur aliquis, aut corporis et sanguinis Christi particeps existat, sacra regeneratione purgari debet, ac deinde ad cetera rite accedere. Baptismum Grece, Latine tinctio interpretatur, que non tamen ob hoc quod homo in aquam mergitur tinctio dicitur, sed  quia spiritu gratie ibi in melius immutatur, et longe aliud quam erat efficitur. Primum homines fedi eramus deformitate peccatorum, in ipsa tinctione pulchri dealbatione uirtutum efficimur. Unde et in Canticis scribitur canticorum: Que est ista que ascendit quasi dealbata? Cuius mysterium non aliter nisi sub Trinitatis designatione, id est, Patris et Filii et Spiritus sancti cognitione completur, dicente Domino ad Apostolos: Ite, docete omnes gentes, baptizantes eos in nomine Patris et Filii et Spiritus sancti . Sicut enim in tribus testibus stat omne uerbum, ita sacramentum confirmat ternarius numerus nominum diuinorum. Quod autem per aquam baptismum datur, hec ratio est: uoluit enim Dominus ut res illa inuisibilis per congruentiam, sed  profecto incontrectabile et inuisibile impenderetur elementum, super quod etiam in principio ferebatur Spiritus sanctus. Nam sicut oleum naturali pondere superfertur omni liquore, ita in principio ferebatur Spiritus sanctus aquis. Sicut aqua purgat exterius corpus, ita latenter eius mysterio per Spiritum sanctum purificatur et animus, cuius sanctificatio ita est. Inuocato enim Deo descendit Spiritus sanctus de celis, et medicatis aquis, sanctificat eas de semetipso, et accipiunt uim purgationis, ut in eis caro et anima delictis inquinata mundetur. Utrumque enim baptizando necesse est adhiberi, et baptismi lauacrum, et Spiritus sancti purgatio, quia ait Saluator: Nisi quis renatus fuerit ex aqua et Spiritu sancto, non potest introire in regnum Dei. Sed  ante baptismum, catechizandi debet in hominem peruenire officium, ut fidei primum catechumenus accipiat rudimentum. Nam in Euangelio secundum Mattheum legitur quod post resurrectionem Dominus apostolis preceperit ut in nomine Patris et Filii et Spiritus sancti docerent, et baptizarent omnes gentes , id est, prius per fidem Dei illis insinuarent, et sic credentes in remissionem peccatorum baptizarent. Hoc est quod secundum Marcum idem Dominus legitur preposuisse fidem baptismatis, cum ita dixerit: Qui crediderit et baptizatus fuerit, saluus erit; qui uero non crediderit condemnabitur . Et, Ioanne teste, prius ipse iehsu ceci nati oculos luto ex sputo facto superliniuit, et sic ad aquas Sile misit, quia prius debet baptizandus  fide incarnationis Christi instrui, et sic ad baptismum iam credulus admitti, ut sciat cuius gratie in eo est particeps, et cui iam debitor fiat deinceps



CAPUT XXuI. De catechumenis.

Catechumenus autem dicitur, pro eo quod adhuc doctrinam fidei audit, necdum tamen baptismum recepit. Nam catechumenus Grece, Latine auditor interpretatur. Et quia primum exhortationis preceptum in lege est: Audi, Isrel, Dominus Deus tuus Deus unus est , inde est ut is qui per sacerdotem quasi per Moysen Deus loquitur, catechumenus, id est audiens nominetur: scilicet ut  uerum agnoscens Dominum, relinquat errores uarios idolorum. Puto autem omnes a Ioanne penitentia baptizatos, catechumenorum pretulisse figuram. Post catechumenos autem, secundus gradus est competentium. Competentes autem sunt qui iam post doctrinam fidei, post continentiam uite ad gratiam Christi percipiendam festinant: ideoque appellantur competentes, id est gratiam Christi petentes. Nam catechumeni tantum audiunt, necdum petunt. Sunt enim quasi hospites et uicini fidelium, deforis audiunt mysteria, audiunt gratiam, sed adhuc non appellantur fideles. Competentes autem petunt, iam accipiunt, iam catechizantur, id est imbuuntur inctructione fidei et sacramentorum. Istis enim traditur salutare Symbolum, quasi commonitorium fidei, et sancte confessionis indicium, quo instructi agnoscant  quales iam ad gratiam Christi exhibere se debeant. Notandum autem quod in ecclesia Saluatoris paruulorum, qui per etatem nec adhuc renuntiare diabolo nec credere in Deum possunt, per corda et ora gestantium salus adimpleatur, quia et in Euangelio legitur quod iehsu fidem illorum intuens qui paralyticum ad sanandum sibi afferebant, dixerit ipsi: Homo, remittuntur tibi peccata tua ; et quod filium uidue a mortuis suscitauit, misericordia motus super ea. Manifestum enim quod paruuli sicut ex aliis ea que illis remittuntur in baptismo, peccata traxerunt, sic et per alios ad salutem credunt. Nec enim siquidem muti et surdi, qui nec audire neque profiteri fidem possunt, ab aliquibus Christianis  ad baptizandum offeruntur, per credulitatem offerentium saluari creduntur, quia non obsistit omnipotentis Dei gratie nature infirmitas humane.



CAPUT XXuII. De catechizandi ordine.

Catechizandi enim ordo hic est: Primum interrogatur paganus si abrenuntiat diabolo et omnibus damnosis eius operibus atque fallacibus pompis, ut primum respuat errorem, et sic appropinquet ad ueritatem, possitque iuxta Apostolum deponere ueterem hominem secundum pristinam conuersationem, qui corrumpitur secundum desideria erroris, abnegans impietatem et secularia desideria. Deinde apostolice fidei ostenditur ei Symbolum, et exquiritur ab eo si credat in Deum Patrem omnipotentem, et in  Iesum Christum Filium eius unicum Dominum nostrum, et in Spiritum sanctum, unum Deum in trinitate et unitate; si confiteatur unam esse Ecclesiam catholicam, et si credat remissionem peccatorum, et carnis resurrectionem. Hec ergo omnia si uere profitetur credere, iam incipit per fidem induere nouum hominem, qui secundum Deum creatus est, in iustitia et sanctitate ueritatis, quo tamen plene induitur, quando per baptismi lauacrum regeneratur. At postquam se per confessionem uere fidei in alterius commendauerit dominium, et per abrenuntiationem prioris possessoris se alienauerit seruitio, exsufflatur ab eo seua potestas, ut per pium sacerdotis mysterium Spiritui sancto cedat fugiens spiritus malignus,  signaturque ipse homo signaculo sancte crucis tam in fronte quam in corde, ut ipse apostata diabolus, in uase suo pristino sue interemptionis cognoscens signum, iam sibi deinceps sciat illud esse alienum. Exinde iam dicuntur super eum orationes, ut fiat catechumenus. Tunc datur ei sal benedictum in os, ut per sal typicum sapientie sale conditus, fetore careat iniquitatis, et nec a uermibus peccatorum ultra putrefiat, sed magis illesus seruetur ad maiorem gratiam percipiendam. Dehinc iterum exorcizatur diabolus, ut suam nequitiam agnoscens, et iustum super se iudicium Dei timens, recedat ab homine, nec iam contendat eum arte sua subuertere, ne baptismum consequatur, sed magis honorem Deo creatori suo exhibens, reddat opus factori suo. Postea tanguntur ei nares et aures cum saliua, et dicitur ei  illud uerbum euangelicum quod iehsu, quando surdum et mutum sanauit tangens cum sputo linguam eius, et mittens digitos suos in auriculas eius, dixit: Epheta, quod est, adaperire . Hoc enim sacramentum hic agitur, ut per saliuam typicam sacerdotis et tactum sapientia et uirtus diuina salutem eiusdem catechumeni operetur, ut aperiantur ei nares ad accipiendum odorem notitie Dei, ut aperiantur illi et aures ad audiendum mandata Dei, sensuque intimo cordis reponendum. Deinde benedictione sacerdotali munitur, ut ad sacrum baptismum cum fide accepta custodiatur. Ungetur illius tunc pectus de oleo sanctificato cum inuocatione sancte Trinitatis, ut nulle reliquie latentes inimici in eo resideant,  sed in fide sancte Trinitatis mens eius confortetur. Ungetur et inter scapulas de eodem oleo, ut undique muniatur, et ab bona opera facienda per Dei gloriam roboretur.



CAPUT XXuIII. De tinctione baptismi, et unctione chrismatis.

Post hec igitur consecratus fons, et ad ipsum baptismum catechumenus accedit, et sic in nomine sancte Trinitatis trina submersione baptizatur. Et recte homo, qui ad imaginem sancte Trinitatis conditus est, per inuocationem sancte Trinitatis ad eamdem renouatur imaginem, et qui tertio gradu peccati, id est, consensu cecidit in mortem, tertio eleuatus de fonte per gratiam resurgat ad uitam. Potest et hec trina mersio triduanam Domini sepulturam  significare, maxime cum dicit Apostolus: Quicunque baptizati sumus in Christo Iesu, in morte ipsius baptizati sumus, consepulti enim sumus cum illo per baptismum in morte, ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati sumus similitudini mortis eius, simul et resurrectionis erimus. Et reliqua. Oportet ergo cum inuocatione sancte Trinitatis sub trina mersione baptismum confici, ut secundum personarum differentiam mysterium baptismi celebretur, et secundum unitatem substantie unum baptisma fiat, unde dicit Apostolus: Unus Dominus, una fides, unum baptisma. Et reliqua. Postquam enim ascenderit baptizatus de fonte, statim  signatur in cerebro a presbytero cum sacro chrismate, sequente simul et oratione, ut regni Christi particeps fiat, et a Christo Christianus possit uocari. Scriptum est et in Euangelio ita: Baptizatus autem iehsu confestim ascendit de aqua, et ecce aperti sunt celi, et uidit Spiritum Dei descendentem sicut columbam et uenientem supra se. Bene quidem baptismo continuatur chrismatis unctio, quia Spiritus sanctus qui per illud chrisma sue uirtutis admistione sanctificat credentes, baptizato Iesu statim super illum in columbe specie descendit: cuius uidelicet typum preferebat columba illa, que in diluuio ad arcam reportauit ramum oliue uirentibus foliis, significans utique quod Spiritus sanctus per chrismatis unctionem in baptismate uirorem confert fidelibus celestis  gratie. Sed de hoc plenius in sequentibus dicemus. Legimus et in Gestis Patrum, quod Siluester papa in Ecclesia romana constituerit, ut sicut potestas et priuilegium apud solum episcopum constat, quod sacrum chrisma ipse conficiat, et baptizatum per manus impositionem cum ipso chrismate consignet propter hereticam suasionem, ita presbyter eodem chrismate liniat baptizatum leuatum ex aqua propter occasionem transitus mortis, quia scriptum est in Apostolo: uos autem, fratres, in carne non estis, sed in spiritu, si tamen spiritus Dei habitet in uobis. Si quis autem spiritum Christi non habet, hic non est eius, etc. Ac deinde profecto patet quia quicunque non est Christi, regni sui particeps fieri nequit. Ideoque necessarium est, ut statim succurratur baptizato cum chrismatis  unctione, ut Spiritus sancti participationem accipiens, alienus a Christo non existat.



CAPUT XXIX. De indumento baptizati et Eucaristia.

Post baptismum autem traditur Christiano uestis candida designans innocentiam et puritatem Christianam, quam post ablutas ueteres maculas studio sancte conuersationis immaculatam seruare debet, ad presentandum ante tribunal Christi. Cuncti uero renati albis induuntur uestibus, ad mysterium resurgentis Ecclesie, sicut ipse Dominus coram discipulis transfiguratus est, ut dicitur: Resplenduit facies eius sicut sol, uestimenta eius facta sunt candida sicut nix; quo facto splendorem, ut dictum est, resurgentis in futurum figurauit Ecclesie. Utuntur ergo albis  uestibus, ut quorum prime natiuitatis infantia uetusti erroris pannus fuscauerat, habitus secunde generationis glorie preferat indumentum. Tegitur enim post sacram unctionem caput eius mystico uelamine, ut intelligat se diadematis regni, et sacerdotatis dignitatis portitorem, iuxta Apostolum: uos estis, inquit, genus regale et sacerdotale offerentes uosmetipsos Deo hostiam uiuam, sanctam, Deo placentem, et reliqua. Nam sacerdotes in ueteri Testamento quodam mystico uelamine caput semper ornabant. Deinde corpore et sanguine Dominico omne precedens sacramentum in eo confirmatur, quia hec ideo accipere debet, ut Deum habere mereatur in se habitatorem, et illius sit capitis membrum, qui passus est  et resurrexit pro nobis. Dicit enim ipsa ueritas: Qui manducat meam carnem et bibit meum sanguinem, ipse in me manet, et ego in eo. Et item: Nisi manducaueritis, inquit, carnem Filii hominis, et biberitis eius sanguinem, non habebitis uitam in uobis.



CAPUT XXX. De impositione manus episcopalis


Nouissime autem a summo sacerdote per impositionem manus Paracletus traditur illi Spiritus sanctus, ut roboretur per Spiritum sanctum ad predicandum aliis idem donum quod ipse in baptismate consecutus est, per gratiam uite donatus eterne. Signatur enim baptizatus cum chrismate per sacerdotem in capitis summitate, per pontificem uero in fronte, ut priori unctione significetur Spiritus sancti  super ipsum descensio ad habitationem Deo consecrandam, in secunda quoque ut eiusdem Spiritus sancti septiformis gratia cum omni plenitudine sanctitatis et scientie et uirtutis, uenire in hominem declaretur. Tunc enim ipse Spiritus sanctus post mundata et benedicta corpora atque animas, libens a Patre descendit, ut uas suum sua uisitatione sanctificet et illustret, et nunc in hominem ad hoc uenit, ut signaculum fidei quod in fronte suscepit, faciat eum donis celestibus repletum, et sua gratia confortatum, intrepide et audacter coram regibus et potestatibus huius seculi portare, ac nomen Christi libera uoce predicare. Nec mirum si homo bis eodem chrismate ad accipiendum Spiritum sanctum ungatur, cum idem Spiritus bis sit ipsis apostolis datus,  id est, in terra semel quando post resurrectionem suam Dominus insufflauit in eos, et dixit: Accipite Spiritum sanctum; quorum remiseritis, peccata, remittuntur eis, et quorum retinueritis retenta sunt; et de celis semel, quando post ascensionem Domini in die Pentecostes in linguis igneis super apostolos uenit, et omnium gentium linguis eis loqui concessit. Ergo Spiritus sanctus digitus Dei in Euangelio nominatur, et digito Dei scripta est lex. Ideo autem digitus Dei dicitur, ut eius operatoria uirtus simul cum Patre et Filio significetur. Sicut autem per baptismum in Christo morimur et renascimur, ita Spiritu sancto signamur, qui est digitus Dei et spiritale signaculum. Bene quippe conuenit ut per sacrum chrisma et per pinguedinem oliue gratia Spiritus  sancti tribuatur, quia in psalmo scriptum est de Christo Saluatore, quod unxerit eum Deus Pater oleo letitie pre consortibus suis, et item de nobis, quod exhilaret faciem nostram in oleo. Chrisma, Grece, Latine unctio nominatur, ex cuius nomine et Christus dicitur, et ex ipso homo post lauacrum sanctificatur. Nam sicut in baptismate peccatorum remissio datur ad ueniam, ita per unctionem sanctificatio Spiritus adhibetur ad gloriam, et hoc de pristina unctione tractum est exemplum, qua ungi in sacerdotium et regnum solebant antiqui, unde et Aaron et filii eius post lauacrum a Moyse uncti sunt, ut sacerdotes Domini fierent. Et Salomon et ceteri reges per prophetas et sacerdotes perfusi sunt cornu  olei, ut regni gubernacula tenerent. Quod dum carnaliter fit, spiritaliter proficit, quomodo et ipsa baptismi gratia uisibilis actus est, quod in aqua mergimur, sed spiritalis effectus quod a delictis mundamur. uideamus ergo et ipsam olei naturam, si quid in ea huic significationi conueniens possit intelligi. Oleum namque ardens illuminat, et medicans sanat, et aquis infusum perspicuas eas reddit: quod bene gratiam Spiritus sancti potest demonstrare. Ipse enim flamma caritatis et splendore sapientie, animas illuminat. Ipse medicamine clementie sue per ueniam peccatorum uulnera sanat. Ipse admistione uirtutis sue aquas baptismi ad effugandas peccatorum tenebras ueraciter illustrat. Testatur etiam hoc sacra Scriptura, ait enim Paulus: Charitas Dei diffusa  est in cordibus nostris per Spiritum sanctum, qui datus est nobis. Et Ioannes: Qui diligit, inquit, fratrem suum, in lumine manet. Et item: uos, inquit, unctionem habetis a Spiritu sancto, et nostis omnia. Ecce apostolorum sententie manifestant per unctionem Spiritus sancti lumen caritatis et scientie nos habere. Nam Saluator in Euangelium Spiritum sanctum medicinam esse peccatorum ostendit, cum per ipsum potestatem apostolis dedit peccata remittere, dicens: Accipite Spiritum sanctum; quorum remiseritis peccata, remittuntur eis, et reliqua. Quod autem gratia Spiritus sancti aquas baptismi fecundans illustret, insinuat Ioannes, cum ipsum Dominum in Spiritu sancto baptizare testatus est, dicens: Sed qui misit me baptizare in aqua, ille mihi dixit: Super quem  uideris Spiritum descendentem et manentem super eum, hic est qui baptizat in Spiritu sancto. Nunquam enim aqua baptismatis filios lucis generare posset, nisi prius ipsa dono eiusdem Spiritus sancti illuminata esset, ut in ipsa mirabiliter partum spiritalis lucis efficeret, idem Spiritus qui in primordio simul cum Patre et Filio illam purgationi aptam creauit. Abluit ergo nos Dominus a peccatis in baptismate, et unxit nos et consignauit nos Spiritu promissionis sancto, et dedit pignus Spiritus in cordibus nostris, qui est, utique pignus hereditatis nostre in redemptionem acquisitionis in laudem glorie ipsius, ut adoptionem filiorum reciperemus. Quoniam autem estis, ait Apostolus, filii Dei, misit Spiritum Filii sui in corda nostra clamantem Abba Pater. Nam confirmatio totius  sanctitatis et uirtutis et iustitie in ipso constat: ipse est remissio omnium peccatorum, ipse filios Dei a filiis diaboli secernit. Quicunque enim Spiritu Dei aguntur, hi filii sunt Dei. Ipse iustificat sanctos et illuminat, ipse est Deus, ipse Dei donum, eo quod datur a Deo. Unicuique datur manifestatio Spiritus ad utilitatem per ipsum. Alii datur sermo sapientie, alii sermo scientie secundum eumdem Spiritum, alteri fides in eodem Spiritu, alii gratia sanitatum in uno Spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum. Hec autem omnia operatur unus atque idem Spiritus, diuidens singulis prout uult. Sicut enim corpus unum est, et membra multa, omnia autem  membra corporis cum sint multa, unum corpus sunt, ita et Christus. Etenim in uno spiritu omnes nos in unum corpus baptizati sumus, siue Iudei, siue gentiles, siue serui, siue liberi, et omnes nos uno spiritu potati sumus. Spiritum enim sanctum aque nomine appellatum in Euangelio legimus, ipso Domino clamante et dicente: Si quis sitit, ueniat et bibat; qui credit in me, flumina de uentre eius fluent aque uiue. Hoc Euangelista exposuit unde diceret, secutus enim ait: Hoc enim dicebat de Spiritu quem accepturi erant credentes in eum. Sed aliud est aqua sacramenti, aliud aqua que significat Spiritum sanctum. Aqua enim sacramenti uisibilis est, aqua Spiritus inuisibilis est. Illa abluit corpus et significat quod sit in anima; per istam autem, id est, per Spiritum sanctum ipsa anima  mundatur. Sicut etiam aqua corporalis corpus lauat et potat, ita spiritalis spiritum lauat et pascit. Ideo autem Spiritus sanctus septiformis nuncupatur propter dona que diuinitatis eius plenitudine particulatim quique ut digni sunt, consequi promerentur. Ipse enim spiritus sapientie et intellectus, spiritus consilii et fortitudinis, spiritus scientie et pietatis, atque spiritus timoris Domini appellatur.



CAPUT XXXI. De sacramento corporis et sanguinis Domini.

Sed quia de duobus sacramentis, id est baptismo et chrismate iam quantum nobis Dominus dedit supra disseruimus, superest ut de reliquis duobus, id est, corpore et sanguine Domini, etiam nunc quantum Dominus annuerit, diligentius inuestigemus. Primum  nobis querendum est cur Dominus corporis et sanguinis sui mysteria in his rebus sanciri uoluisset que comedi et consumi possunt, et non potius in his que maiore honore seruata diutius integra haberi potuissent? deinde, cur in cibo et potu idem sacramentum uoluisset, cum ex terrenis fructibus communi usu terrestres uterentur, et non magis ex alia aliqua re illud traderet, que similiter percipientes reficeret? Sed tamen aliquatenus res inusitata pro maiori miraculo etiam ab imperitis ueneraretur, sicut manna cibi celestis pauit in deserto populum Isreliticum, et omnibus admirandus pluit. Deinde illud etiam queri potest, cur inter omnes fructus terre potissimum ad hoc elegerit frumentum atque uinum, quasi ipsa cunctos fructus terre dignitate  precellant, et pretiosiores omnibus fiant: que uidelicet omnia solui posse credimus. Maluit enim Dominus corporis et sanguinis sui sacramenta fidelium ore percipi, et in pastum eorum redigi, ut per uisibile opus inuisibilis ostenderetur effectus. Sic enim cibus materialis forinsecus nutrit corpus et uegetat, ita etiam uerbum Dei intus animam nutrit et roborat, quia non in solo pane uiuit homo, sed in omni uerbo quod procedit de ore Dei. Et: uerbum caro factum est, et habitauit in nobis . Ait ergo ipsa ueritas: Caro enim mea uere est cibus, et sanguis meus uere est potus. uere scilicet caro Christi est cibus, quia uere pascit, et ad eternam uitam hominem nutrit; et sanguis eius uere est potus, quia  esurientem et sitientem animam iustitiam in eternum ueraciter satiat. Temporalem quippe uitam sine isto cibo et potu habere possunt homines, eternam omnino non possunt, quia iste cibus et potus eternam societatem capitis membrorumque suorum significat. Qui manducat, inquit, carnem meam, et bibit sanguinem meum, ipse in me manet, et ego in eo, quapropter necesse habemus sumere corpus et sanguinem eius, ut in ipso maneamus, et eius corporis membra simus, quia nemo ascendit in celum, nisi qui descendit de celo, Filius hominis, qui est in celo . Quod autem ex terre fructibus uoluit hec sacramenta confici, hec ratio est: quia ergo ipse Filius Dei homo in terra inter homines factus est, et ex terrenis parentibus, scilicet ex  stirpe Adam progenitus: ueritas de terra orta est , ut ex terrigenis celicolas faceret, de terrenis fructibus cibum celestem homo celestis fecit, ut sicut ipse Deus inuisibilis in carne uisibili ad saluandos mortales mortalis apparuit, ita etiam ex materia uisibili rem inuisibilem congrue ipsis demonstrauit, ut in eadem re simul ediscerent et quid Deus propter nos factus est, et quid nos per ipsum futuri sumus. Ait enim apostolus Ioannes: Charissimi, nunc filii Dei sumus, et nondum apparuit quid erimus, scimus quomodo cum apparuerit, similes ei erimus . Cur autem panem et uinum hanc dignitatem elegerit exponit Scriptura, que testatur Spiritum sanctum pronuntiasse secundum ordinem Melchisedech Christum sacerdotem  esse futurum. Melchisedech ergo Genesis narrat, panem et uinum obtulisse . Oportebat enim ut qui secundum ordinem Melchisedech sacerdos factus fuerat oblationem eiusdem pontificis ipse pontifex factus imitaretur, ut Scriptura de eo pronuntians ueridica esse probaretur, quia iehsu non uenit soluere legem, sed adimplere, sicut ipsa ueritas testatur: Quomodo necesse est, inquit, impleri omnia que scripta sunt in lege, et prophetis, et psalmis, de me? Propterea quippe Dominus noster corpus et sanguinem suum in eis rebus commendauit que ad unum aliquid rediguntur, ex multis siue granis siue azymis, ut sanctorum caritatis unitatem significaret, et intelligi daret corporis membrorumque suorum unitatem, quod est sancta Ecclesia in  predestinatis et uocatis iustificatis atque glorificatis, sanctis et fidelibus eius: quorum primum iam factum est, id est, in predestinatione; secundum et tertium et factum est, et fit, et fiet, id est uocatio et iustificatio; quartum autem in re futurum est, id est glorificatio huius rei sacramentum, id est unitas corporis et sanguinis Christi de mensa Dominica assumitur quibusdam ad uitam, quibusdam ad exitium, res uero ipsa omni homini ad uitam, nulli ad exitium. Quicunque enim eius particeps fuerit, id est, Christo capiti membrum associatus fuerit in regno celesti, quia aliud est sacramentum, aliud uirtus sacramenti, sacramentum enim ore percipitur, uirtute sacramenti interior homo satiatur. Sacramentum  enim in alimentum corporis redigitur, uirtute autem sacramenti eterne uite dignitas adipiscitur. In sacramento fideles quique communicantes pactum societatis et pacis incunt. In uirtute enim sacramenti omnia membra capiti suo coniuncta et coadunata in eterna claritate gaudebunt. Sicut ergo in nos id conuertitur cum id manducamus et bibimus, sic et nos in corpus Christi conuertimur dum obedienter et pie uiuimus. Sed tamen ipsius sacramenti  tanta est dignitas et tanta potentia, ut quicunque illud indigne perceperit, magis sibi damnationem quam salutem acquirat, quod ostendit Apostolus dicens: Quicunque enim manducauerit panem hunc, uel biberit calicem Domini indigne, reus erit corporis et sanguinis Domini. Probet  autem seipsum homo et sic de pane illo edat, et de calice bibat. Qui enim manducat et bibit indigne, iudicium sibi manducat et bibit, non diiudicans Domini corpus . Tunc enim uere et salubriter corpus et sanguinem Christi percipimus, si non tantum uolumus, ut in sacramento carnem et sanguinem Christi edamus, sed usque ad Spiritus participationem manducemus et bibamus, ut in Domini corpore tanquam membra maneamus, ut eius Spiritu uegetemur. Sumunt ergo fideles bene et ueraciter corpus Christi, si corpus Christi non negligant esse, fiant corpus Christi, si uolunt uiuere de Spiritu Christi. De Spiritu Christi non uiuit nisi corpus Christi. Inde est quod exponens nobis Apostolus hunc panem unum, unum corpus Christi significare intelligi uoluit.  Calicem, inquit, benedictionis cui benedicimus, nonne communicatio sanguinis Christi est? et panis quem frangimus nonne participatio corporis Domini est? Quomodo unus panis, unum corpus multi sumus, omnesque de uno pane et uno calice participamus. Nec enim in sacramentis aliud offerri licet, nisi quod Dominus ipse constituit, et suo exemplo facere nos docuit. Quoniam Dominus iehsu in qua nocte tradebatur accepit panem, et gratias agens fregit et dixit. Hoc est corpus meum quod pro uobis traditur; hoc facite in meam commemorationem. Similiter et calicem postquam cenauit dicens: Hic calix Noui Testamenti est in meo sanguine, hoc facite quotiescunque bibetis, in meam commemorationem . Ergo panem infermentatum, et uinum  aqua mistum in sacramentum corporis et sanguinis Christi sanctificari oportet, quia ipsas res de se Dominum testificari Euangelium narrat. Ait enim ipse Dominus: Ego sum panis uiuus qui de celo descendi: si quis manducauerit ex hoc pane, uiuet in eternum, et panis quem ego dabo caro mea est pro mundi uita . Et item: Ego sum, inquit, uitis uera. Panis enim Dei descendit de celo, et dat uitam mundo, quem Pater signauit, Deus misit in mundum. Hic est panis uite, hunc qui manducat, non esuriet in eternum. Iste panis cor hominis confirmat, iste quidem de terra nature nostre productus est. Istudque uinum letificat cor hominis, quod ex uite uera processit. Nec enim aliud ex uite quam uinum  nasci potest. Ergo quia panis corporis confirmat, ideo ille corpus Christi congruenter nuncupatur. uinum autem quia sanguinem operatur in carne, ideo ad sanguinem Christi refertur. Hec autem dum sunt uisibilia sanctificata, tamen per Spiritum sanctum in sacramentum diuini corporis transeunt. Quod autem panem sacrificii sine fermento esse oporteat, testatur liber Leuiticus, ubi commemoratur Dominum per Moysen filiis Isrel ita precepisse. Omnis, inquit, oblatio que offertur Domino absque fermento fiat, nec quidquam fermenti ac mellis adolebitur in sacrificio Domini . Credimus ergo et panem illum quem primum Dominus in cena mystica in mysterium corporis sui consecrauit, infermentatum esse, maxime cum in tempore pasche  nullum fermentum cuiquam uesci, sed nec in domo habere ulli licebat, Domino illud in lege precipiente ac dicente, sicut Exodus testatur. Primo mense, inquit, quartadecima die mensis ad uesperam, comedetis azyma usque ad diem uicesimam eiusdem mensis ad uesperam; septem diebus non inuenietur fermentum in domibus uestris; qui comederit fermentatum, peribit anima sua de cetu Isrel, tam de aduenis quam indigenis terre . Et paulo post: Azyma, inquit, comedetis septem diebus, non apparebit apud te aliquid fermentatum, nec in cunctis finibus tuis, et reliqua. Quod ergo neque in domo neque in finibus cunctis eorum populo Dei habere licebat, superfluum est arbitrari id Dominum foris exquisisse. Quid autem illud significet, quod in Pascha  comedi uetitum erat ostendit Apostolus, et pasche et azymorum rationem manifestissima narratione exponens. Et enim, inquit, Pascha nostrum immolatus est Christus, itaque epulemur, non in fermento malitie et nequitie, sed in azymis sinceritatis et ueritatis . Quicunque ergo ad mensam Domini ubi Agni immaculati et incontaminati caro mactatur, et ubi ueneranda mysteria passionis et resurrectionis eius a fidelibus celebrantur, plenus dolo atque malitia accedat, et aut odii, aut inuidie, aut auaritie, aut luxurie, facibus accensus, corpus Domini percipere non metuit, uerendum est ne ubi uitam accipere debuit iudicium damnationis inueniat, et magis incitetur ad penam, quam retrahatur ad ueniam. Scriptum est enim de Iuda proditore,  qui malignus ad mensam Domini accessit, et sacri conuiuii particeps esse non timuit, quod post buccellam statim introisset in eum Satanas, Dominusque ei dixerit: Quod facis, fac citius, qui mox id quod prius latendo machinabatur, continuo exiens, insanie sue manifestum effudit uirus, ita ut cum turba multa gladiis et fustibus, facibus et armis, instructa ad eum tanquam ad latronem capiendum ueniret, qui mori ultro uenerat. Qui ergo insidiis mente conditis, qui precordiis aliquo scelere pollutis mysteriorum Christi oblationibus sacrosanctis participare non metuit, ille in exemplum Iude Filium hominis tradit, non quidem Iudeis, sed peccatoribus, membris uidelicet suis, quibus  illud inestimabile et inuiolabile Dominici corporis et sanguinis sacramentum temerare presumit. Ille Dominum uendit, qui, eius timore atque amore neglecto, terrena pro illo et caduca, imo etiam criminosa, diligere et curare conuincitur. Sed in sacramento uinum aqua mistum offerri debet, quia in Euangelio legitur quod cum aperuisset unus militum lancea latus Iesu, continuo exierit sanguis et aqua. Ille enim sanguis in remissionem fusus est peccatorum, aqua illa salutare temperat poculum hec, et lauacrum prestat et potum. Neuter ergo horum sine altero in sacrificio debet offerri, nec uinum sine aqua, nec aqua sine uino, quia et nos in Christo, et in nobis Christum manere oportet, quod ostendit sanctus Cyprianus ita dicens: Calix, inquit,  Dominicus uino mistus offertur, quia uidemus in aqua populum intelligi, in uino uero ostendi sanguinem Christi. Quando autem in calice aqua uino miscetur, Christo populus adunatur, et credentium plebs ei in quem credit copulatur et iungitur. Que copulatio et coniunctio aque et uini sic miscetur in calice Domini, ut commistio illa ab inuicem non possit separari, ita nec Ecclesia a Christo potest diuidi et separari, etc. Attestante enim Ioanne, aqua populi sunt; et neque aquam solam neque uinum solum, sicut nec granum frumenti solum sine aque admistione et confectione in panem cuiquam licet offerre, ne uidelicet talis oblatio caput a membris secernendum esse significet, et uel Christum sine nostre redemptionis amore potuisse pati, uel nos  sine illius passione saluari, ac Patri offerre posse confidat. Neque enim illi audiendi sunt qui aquam sine uino in calice offerunt, contra quos etiam partem capituli de libro predicti martyris Cypriani, in quo de sacramento calicis disputat ponamus. Soluitur quippe ibi questio in qua queritur utrum calix Dominicus aquam solam, aut eam in uino mistam debeat habere? Post principium ergo epistole idem martyr iam soluere incipiens prepositam questionem, ita loquitur: Admonitos autem nos scias, inquit, ut in calice offerenda Dominica traditio seruetur, neque enim aliud fiat a nobis quam quod pro nobis Dominus prior fecit, ut calix qui in commemorationem eius offertur mistus uino offeratur. Nam dicit Christus: Ego sum uitis uera. Sanguis Christi  non aqua est utique, sed uinum; nec potest uideri sanguis eius quo redempti et iustificati sumus, esse in calice, quando uinum desit calici quo Christi sanguis ostenditur, qui Scripturarum omnium sacramento ac testimonio predicetur. Inuenimus enim in Genesi circa sacramentum Ne hoc idem precurrisse, et figuram Dominice passionis illic exstitisse, quod uinum bibit, quod inebriatus est, quod in domo sua nudatus est, quod fuit recumbens nudus, et patientibus femoribus, quod nuditas illa patris a medio filio nudata est, a maiore uero et minore contecta, et cetera, que non est necesse nunc exsequi, quia cum satis sit hoc solum complecti, quod Ne typum future ueritatis ostendamus, non aquam sed uinum  biberit, et sic imaginem Dominice passionis expresserit. Item in sacerdote Melchisedech, hoc Dominici sacramenti prefiguratum uidemus mysterium, secundum quod Scriptura diuina testatur, et dicit: Et Melchisedech rex Salem protulit panem et uinum; fuit autem sacerdos Dei summi, et benedixit Abraham . Quod autem Melchisedech typum Christi portaret, declarat in Psalmis Spiritus sanctus ex persona Patris ad filium dicens: Ante luciferum genui te, tu es sacerdos in eternum secundum ordinem Melchisedech . Dicunt aliqui, nisi aliquo intercedente peccato, Eucaristiam quotidie accipiendam. Hunc enim panem quotidie dari nobis  postulamus dicentes: Panem nostrum quotidianum da nobis hodie , quod quidem benedicunt, si hoc cum religione et deuotione et humilitate suscipiunt, ne fidendo de iustitia, superba presumptione id faciant. Ceterum si talia sunt crimina, que quasi mortuum ab altari remoueant, prius agenda penitentia est, ac sic inde salutiferum medicamentum suscipere. Qui enim manducauerit indigne, iudicium sibi manducat et bibit. Hoc enim indigne accipere est, si eo tempore quis accipiat, quo debet a mensa Dominici corporis separari, ne dum forte diu absentatus quis prohibetur, a Christi corpore separetur. Manifestum est enim eos uiuere, qui corpus eius attingunt, unde timendum est, ne dum diu quis separatur a Christi corpore, alienus remaneat a salute, ipso dicente: Nisi comederitis carnem Filii hominis, et biberitis  eius sanguinem, non habebitis partem mecum, et uitam in uobis . Qui enim iam peccare quieuit, communicare non desinat.



CAPUT XXXII. De officio misse.

De sacramentis  satis superius diximus, nunc de officio misse, quo ipsa sacramenta corporis et sanguinis Christi conficiuntur, quia ordo postulat, breuiter dicamus. Officiorum autem plurima licet sint genera, tamen illud precipue quod in sacris diuinisque rebus habetur, officii nomine censebitur esse nuncupandum, quia quanto ipsa res maioris dignitatis est, tanto paratiorem et promptiorem istius ministerii querit effectum. Officium autem dicitur ab efficiendo, quasi efficium, propter decorem sermonis  una mutata littera. Sacrificium dictum, quasi sacrum factum, quod prece mystica consecratur in memoriam Dominice passionis, unde hoc eo iubente, in corpus Christi et sanguinem Domini quod dum sit ex fructibus terre sanctificatur, et fit sacramentum, operante inuisibiliter Spiritu Dei: cuius panis et calicis sacramentum Greci Eucaristiam, , dicunt, quod Latine bona gratia interpretatur. Et quid melius corpore et sanguine Christi? Sacramentum est in aliqua celebratione, cum re gesta ita fit, ut aliquid significare intelligatur, quod sancte accipiendum est.

Missa est tempore sacrificii, quando catechumeni foras mittuntur, clamante Leuita: Si quis catechumenus  remansit, exeat foras; et inde missa, quia sacramentis altaris interesse non possunt, qui nondum regenerati noscuntur. Missa autem est legatio inter Deum et homines, cuius legationis officio fungitur sacerdos, cum populi uota per preces et supplicationes ad Deum offert. Et bene hoc tempore sacrificii fit, quando illius passionis memoria celebratur Christi uidelicet, mediatoris Dei et hominum, qui semetipsum obtulit Patri pro nobis. Hunc autem morem sacrificii primum Dominus noster iehsu Christus et magister instituit, quando commendauit Apostolis suis corpus et sanguinem suum, priusquam traderetur, sicut legitur in Euangelio: Accepit, inquit, panem iehsu et benedicens fregit et dedit eis, et ait: Sumite, hoc est corpus meum. Et accepto calice gratias  agens dedit eis , et biberunt omnes ex illo, et reliqua. Cum benedictione enim et gratiarum actione primum Dominus corporis est sanguinis sui sacramenta dedicauit, et apostolis tradidit, quod exinde apostoli imitati fecere et successores suos facere docuerunt, quod et nunc per totum orbem terrarum generaliter tota custodit Ecclesia. Sed enim in initio mos iste cantandi non erat, qui nunc in Ecclesia ante sacrificium celebratur, sed tamen Epistole Pauli recitabantur, et sanctum Euangelium. Celestinus autem, XLu episcopus post Petrum Romane Ecclesie, traditur primus statuisse ut psalmi 150 ante sacrificium psallerentur antiphonatim ex omnibus. Fertur etiam et longe ante Thelesphorus Papa id est IX post Petrum, constituisse, ut ante  sacrificium hymnus Gloria in excelsis Deo diceretur, quod tamen modo non semper agitur, sed in diebus tantum Dominicis, et in sanctorum festiuitatibus, quod Symmachus, papa LuI post Petrum, ita fieri mandauit. uerum quia de sacrificii celebratione sermonem facere incipiebamus, secundum quam conuenientiam omnis ordo ille institutus sit, persequamur.



CAPUT XXXIII. De ordine misse.

Primum autem in celebratione misse ad introitum sacerdotis ad altare antiphona cantatur a clero, ut audiatur sonitus quando ingreditur sanctuarium in conspectu Domini, sicut in ueteri Testamento per tintinnabulorum sonitum ingressus innotuit pontificis.  Bene ergo in ingressu sacerdotis concrepantibus choris auditur modulatio diuine laudis, ut Dominice celebrationis mysteria ministrorum pie precedat consonantia, et corporis et sanguinis Christi uenerabile sacramentum antecedat digne laudis sacrificium. Namque chorus est multitudo in sacris collecta; et dictus chorus, quod in initio in modum corone circum aras starent, et ita psallerent. Unde et Ecclesiasticus liber scribit stantem sacerdotem ante aram, et in circuitu coronam fratrum. Alii chorum dixerunt a concordia, que in caritate consistat, siue de concinentia soni. Cum autem unus canit, Grece monodia , Latine sicinium, dicitur; et cum duo canunt, bicinium dicitur; cum  autem multi, chorus uocatur. Antiphona Grece, uox reciproca, ex duobus scilicet choris alternatim psallentibus, dicitur. Post introitum autem sacerdotis ad altare litanie aguntur a clero, ut generalis oratio preueniat specialem sacerdotis: subsequitur autem oratio sacerdotis, et pacifica primum salutatione populum salutans pacis responsum ab ille accipiat, ut uera concordia et caritatis pura deuotio facilius postulata impetret ab eo qui corda aspicit et interna diiudicat. Tunc lector legit lectionem canonicam, ut animus auditorum per hanc instructus ad cetera intensior assurgat. Post hanc ergo cantor dicit responsorium: ad compunctionem prouocet, et lenos animos audientium faciat. Responsorium ergo inde dicitur, quod, alio desinente,  id alter respondeat. Inter responsoria et antiphonas hoc differt, quod in responsoriis unus dicat uersum, in antiphonis autem alternent uersibus chori. Antiphonas Greci, responsoria uero Itali traduntur primum inuenisse. Responsorium enim istud quidam gradale uocant, eo quod iuxta gradus pulpiti cantatur. Post responsorium cantatur alleluia, scilicet ut ad celestia mente populum subleuet, et ad diuinam contemplationem erigat. Alleluia enim duorum uerborum interpretatio est, hoc est laus Dei, et est Hebreum. Ia enim de decem nominibus quibus apud Hebreos Deus uocatur unum est. Similiter et amen Hebreum est, quod ad omnem sacerdotis orationem seu benedictionem respondet populus fidelium. Interpretari quoque potest amen in Latinum, uere,  siue fideliter, seu fiat. Hieronymo teste in Psalterio, ubi ait: Fiat, fiat, in Hebraico legitur, Amen, amen. Hec duo tamen uerba, id est, amen et alleluia, nec Grecis, nec Latinis, nec Barbaris, licet in suam linguam omnino transferre, uel alia lingua annuntiare. Nam quamuis interpretari possunt, propter sanctiorem tamen auctoritatem, seruata est ab apostolis in his proprie lingue antiquitas. Tantum enim sacra sunt nomina, ut etiam Ioannes in Apocalypsi referat Spiritu reuelante se uidisse et audisse uocem celestis exercitus, tanquam uocem aquarum multarum, et tonitruum ualidorum dicentium, amen et alleluia , ac per hoc sic oportet in terris utraque dici, sicut in celo resonant. Deinde a diacono cum summa auctoritate in auribus populi  recitatur Euangelium, ut ipsius ibidem audiatur doctrina, ad quem feruet intentio tota, ipsiusque uirtus intelligatur per Euangelium, cuius tunc corporis sacrosanctum celebratur mysterium. Per hoc oblationes offeruntur a populo, et offertorium cantatur a clero, quod ex ipsa causa uocabulum sumpsit, quasi offerentium canticum; immittitur usque super altare corporalis pallium, quod significat linteum quo corpus Saluatoris inuoluebatur, quod ex lino puro textum esse debet, et non ex serico uel purpura, neque ex panno tincto, sicut a Siluestro papa institutum inuenimus, quia in Euangelio legitur sindone munda inuolutum esse a Ioseph corpus Saluatoris, et sudarium capitis eius post resurrectionem  Domini non cum linteaminibus positum, sed seorsum inuolutum inueniri. Ponuntur quoque tunc uasa sancta  super altare, que quodammodo Dominici sepulcri typum habent, quia sicut tunc corpus Christi aromatibus unctum in sepulcro nouo per piorum officium condebatur, ita modo in Ecclesia mysticum corpus illius cum unguentis sacre orationis conditum in sacris uasis ad percipiendum fidelibus per sacerdotum officium administratur. Postea cantatur missa a sacerdote, qui postquam loquitur ad populum de eleuatione cordis ad Deum, exhortaturque eos ad gratias agendas Domino, laudibus os implet, rogatque ut ipse omnipotens Deus Pater, cui deseruiunt celestes potestates, sua gratia illorum uocibus iubeat humanas  associare confessiones; quam deprecationem mox subsequitur laus ex angelicis et humanis cantibus confecta. Sanctus, Sanctus, Sanctus Dominus Deus Sabaoth, pleni sunt celi et terra gloria tua, etc. Dehinc iam consecratio corporis et sanguinis Domini fit, et deprecatio ualida ad Deum, inter que et Dominica oratio decantatur. Postquam enim ad communicandum et ad percipiendum corpus peruentum fuerit, pacis osculum sibi inuicem tradunt, cantantes: Agnus Dei, qui tollis peccata mundi, miserere nobis, ut, pacifici sacramentum percipientes, in filiorum Dei numero  mereantur copulari. Post communionem ergo, et post eiusdem nominis canticum, data benedictione a sacerdote ad plebem, diaconus predicat misse officium  esse peractum, dans licentiam abeundi. Istum ergo ordinem ab apostolis, et ab apostolicis uiris traditum Romana tenet Ecclesia, et per totum pene Occidentem, omnes Ecclesie eamdem traditionem seruant. Sed quia de ordinibus sacris, et de quatuor sacramentis, nec non et de officio misse sermonem explicauimus, huic libro terminum hic ponendum esse censemus: in sequentibus, de ceteris officiis atque obseruationibus  plura relaturi.

Additio de missa.

Anastasius, natione Romanus, ex patre Maximo , constituit ut quotiescunque sancta recitarentur Euangelia, sacerdotes et reliquum uulgus non sederent, sed starent.  Deinde orationem pro suis propriis delictis et plebis remissione, ut dignus sit accedere ad altare, et ad tactum oblatarum, ne fiat illi quod factum est Bethsamitis qui temere arcam Domini tangebant . Susceptis oblationibus reuertitur sacerdos ad altare, et lauat manus suas, et extergit ab actu communium manuum atque terreno pane, sacerdos facit de oblata duas cruces iuxta calicem, ut doceat Christum depositum esse de cruce, pro duobus populis et crucifixum. Eleuatio sacerdotis et diaconi corporis et sanguinis Christi, eleuationem eius ad crucem insinuat pro totius mundi salute. Pannus extensus super altare, corpus Domini monstrat extensum in cruce, et super eo corpus et sanguis  Domini consecratum, quod nos manducamus, aqua et uinum in calice monstrant sacramenta, que de latere Domini in cruce fluxerunt, quibus nos potati sumus. Immissio panis in uinum, uarie apud quosdam habetur et agitur. Itali quoque primo mittunt de sancto pane in calicem, et postea dicunt: pax Domini, aliqui uero reseruant immissionem usque dum pax celebrata sit et fractio panis. Romani uero cum dicunt Pax Domini sit semper uobiscum, mittunt corpus Domini in calicem oblate particule. Ipsum corpus nobis ante oculos ostendit quod pro nobis est crucifixum. Ideo uero tangit quatuor latera calicis, quia per illud humanum genus per quatuor climata mundi ad unitatem unius corporis coniungit et ad pacem Ecclesie catholice et apostolice producit, talibus namque uerbis mittit in calicem  corpus Domini: Fiat commistio corporis et sanguinis Domini accipientibus nobis ad salutem mentis et corporis in uitam eternam; tunc populus facit  pacem, ut ostendatur quod nos membra eius sumus, qui pro nobis crucifixus est et resurrexit, facta pace sacerdos rumpat oblatam ex latere dextro una particula relicta super altari, et reliquas oblationes ponat in patenam tenente eam diacono. Per particulam oblate immisse in calicem ostendit Christi corpus, quod iam resurrexit a mortuis. Per comestam a sacerdote et populo, quod post resurrectionem adhuc cum discipulis ambulans in terra, et seipsum uictum prebens. Per relictam in altari, insinuat eum iacere in sepulcro, et a discipulis in passione derelictum. Queritur in quo loco inchoatur officium misse, et si forte ad totum officium non occurrerit, ubi presentare debeat in initio misse? Nobis uidetur missam uocari ab eo loco, ubi incipit sacerdos sacrificium Deo offerre usque ad ultimam  benedictionem qua clamante Leuita, dicit: Ite, missa est.



LIBER SECUNDUS.



CAPUT PRIMUM. De officiis et orationibus canonicarum horarum.

Officium ergo misse, quod in superiori libro contexuimus, maxima ex parte ad solum pertinet sacerdotem, cui sacrificandi data licentia est, et ueneranda mysteria consecrare. Sed quia istud pro sua  reuerentia et dignitate primo loco positum est, de ceteris officiis diurnalium siue nocturnalium horarum, quibus certis spatiorum terminis preces et orationes generaliter sine differentia uniuerse Domino offerre decet Ecclesie, consequenter exponamus. Oratio enim petitio dicitur, nam orare est petere, sicut exorare impetrare. Constat autem oratio loco et tempore. Loco, quoniam ubique et in publico siue in plateis more Phariseorum orare a Christo prohibemur, sed ubi opportunitas dederit, aut necessitas importauerit. Neque enim huic illud Apostoli contrarium est, quod dicit ad Timotheum scribens: uolo, inquit, uiros orare in omni loco, leuantes puras manus sine ira et disceptatione, et reliqua . Et neque illud Psalmiste quod  dicit: In omni loco dominationis eius, benedic, anima mea, Dominum . Sed hec ad interna respectant, quibus semper Deum orare et benedicere oportet. Ille ergo in omni loco orat Deum, qui per caritatis officia et bona opera ubique manus cordis mundas eleuare ad Deum satagit. Tempore autem, quoniam canonicas horas ad orandum a Patribus constitutas incessanter seruat Ecclesia, quas quasi pro debito exorandi officio statuas nullo modo negligere fas est, ut sunt prima, tertia, sexta, nona, uespera, et cetere que similiter obseruantur. Nec enim illud hanc constitutionem confundit, quod Psalmista dicit: Benedicam Dominum in omni tempore, semper laus eius in ore meo . Et Apostolus: Sine intermissione, inquit, orate, et reliqua  . Benedicere enim Deum est in omni tempore, semper illum digna conuersatione laudare; et sine intermissione orare, est omnia in gloriam Dei agere, sicut dicit idem Apostolus: Siue enim manaucatis, siue bibitis, siue aliud quid facitis, omnia in gloriam Dei facite . Supradicte  enim hore ideo specialiter ad orandum discrete sunt, ut si forte aliquo opere fuerimus detenti, ipsum nos ad officium tempus admoneat. Que tempora in Scripturis diuinis prestituta inueniuntur. Nam in ueteri Testamento preceptum est quotidie, mane et uespere, Domino adolere incensum. Et Dauid dicit: uespere, mane, et meridie, narrabo et annuntiabo, et exaudiet uocem meam . Et item: Septies in die laudem dixi tibi. Sed et sanctus Daniel propheta tertia, et sexta, et nona, hora diei ad deprecandum Dominum ascendit in solarium suum, expansis manibus ad celum Deum deprecatur pro se et pro populo Isrel.



CAPUT II. De matutina celebratione

 Primum ergo de matutinorum antiquitate Dauid propheta testatus est dicens: Deus, Deus meus, ad te de luce uigilo . Et item: In matutinis meditabor in te. Et item: Preuenerunt oculi mei ad te diluculo, ut meditarer eloquia tua. Diluculo autem proinde oratur, ut resurrectio Christi celebretur. In uigilia ergo matutina Dominus Isrel ducens per mare Rubrum, Pharaonem et Aegyptios in ipso dimersit; et matutina hora Christus a morte resurgens, populum suum saluans, diabolum et satellites eius eterna captiuitate damnauit. Matutina enim luce radiante, Dominus et Saluator noster ab inferis resurrexit, quando cepit oriri fidelibus lux, que moriente Christo occiderat peccatoribus. Siquidem et eodem tempore cunctis spes future resurrectionis  creditur, cum iusti et omnes ab hac temporali morte, quasi a sopore somni resurgentes euigilabunt.



CAPUT III. De officio prime hore.

Prime autem hore celebratio proinde fit, quia in ortu diei quando sol ab occidente primum apparet, oportet ut Solem iustitie oriri postulemus, ut in illius lumine ambulantes peccatorum tenebras et laqueos mortis euadamus. Iuxta illud quod ipsa ueritas nos admonet, dicens: Ambulate dum lucem habetis, ne forte tenebre uos comprehendant . Et item: Qui ambulat in die, non offendit .



CAPUT Iu. De tertie hore celebratione.

 Tertie hore officium ideo fit, quia tertia hora Christi passio cepit, cum per Iudeorum linguas iam tunc Dominus crucifixus est, et post resurrectionem eius in die Pentecostes, tertia hora, Spiritus sanctus super apostolos descendit. Suo utique loco et numero ad probationem uenerabilis Trinitatis, Spiritus Paracletus descendit ad terras, impleturus gratiam quam Christus promisit.



CAPUT u. De officio sexte hore.

Sexta autem hora Christus in aram crucis ascendit, eterno Patri seipsum offerens, ut nos a potestate inimici et a perpetua morte liberaret; atque ideo conuenit ut ea nos hora orantes et deprecantes in laudibus eius inueniat, qua ipse nos per suam  passionem ad uitam eternam restaurauit.



CAPUT uI. De officio none hore.

Nona utique hora inde consecratur, quia in ea Dominus pro inimicis postulans in manus Patris spiritum commendauit, qua uidelicet fideles quosque oportet ut se Deo commendent cum deuota oratione, qua caput suum cognoscunt propriam animam Patri suo commendasse, ut in eius corpus coadunati, cum ipso regnum possint intrare perpetuum. Hocque consideratione dignum est, quod per cuncta hec temporum spatia ternarius numerus satis uenerabilis emicat, nos admonens ut post trium horarum curricula unumquodque horum officiorum peragentes, sanctam Trinitatem sacris laudibus celebremus.  Horum quoque officiorum statuta obseruasse ipsi apostoli leguntur, sicut in Actibus apostolorum legitur, quod Petrus qua die uisionem communicationis in illo uasculo expertus est, sexta ora orandi gratia ascenderit . Et item: Petrus, inquit, et Ioannes ascendebant in templum ad horam orationis nonam .



CAPUT uII. De uespertina celebratione.

uespertinum officium in diurne lucis occasu est, cuius ex ueteri Testamento solemnis est celebratio. Denique hoc tempore ueterum sacrificia offerri adolerique altario aromata et thura  mos erat, cuius rei testis est hymnidicus ille,  regio ac sacerdotali functus officio, dicens: Dirigatur oratio mea sicut incensum in conspectu tuo; eleuatio manuum mearum sacrificium uespertinum. In Nouo quoque Testamento eo tempore Dominus et Saluator noster cenantibus apostolis mysterium sui corporis et sanguinis in initio tradidit, ut tempus ipsum sacrificii uesperum ostenderet seculi. Proinde in honorem ac memoriam tantorum sacramentorum in his temporibus adesse nos decet Dei conspectibus et personare, in eius cultibus orationum nostrarum illi sacrificium offerentes, atque in eius laudibus pariter exsultantes. uesperum autem nominatur a sidere quod uesper uocatur, et decidente sole exoritur, de quo propheta dicit: Et uesperum super filios hominum producere facit .



CAPUT uIII. De completorio.

De completis autem celebrandis etiam in Patrum inuenimus exemplis, Dauid propheta dicente: Si ascendero in lectum strati mei, si dedero somnum oculis meis, et palpebris meis dormitationem, aut requiem temporibus, donec inueniam locum Domino, tabernaculum Deo Iacob . Quis non stupeat tantam in amore Dei deuotionem animi, ni somnum sibi, sine quo utique corpora humana deficiunt, penitus interdixerit, donec locum ac templum Domino fabricandum in pectore suo rex et propheta reperiret? Que res nos debet fortiter admonere, ut si ipsi locus Domini esse uolumus, et tabernaculum eius, ac templum cupimus haberi, in quantum possumus  exempla sanctorum imitemur, ne de nobis dicatur quod legitur: Dormierunt somnum suum, et nichil inuenerunt, et reliqua. Circa undecimam autem horam, id est in fine diei, quando huius officii tempus est, credimus Saluatoris corpus positum esse in sepulcro, ac perinde istius quoque cursus solemnis debet esse celebratio; atque magnopere postulare debemus, ut ipse qui hac hora quietem sepulcri intrauit nobis eternam requiem in celis concedere dignetur.



CAPUT IX. De nocturna uigiliarum celebratione.

De uigiliarum quoque nocturnalium celebratione antiqua est institutio, uigiliarum deuotio familiare bonum est omnibus sanctis. Isaias quoque exclamat  ad Deum dicens: De nocte uigilat spiritus meus ad te, Domine, quia lux precepta tua sunt super terram. Item Dauid et regio et prophetico sanctificatus unguento ita canit: Media nocte surgebam ad confitendum tibi, super iudicia iustitie tue . Hanc namque tempore uastator angelus transiens, primogenita Aegyptiorum percussit. Unde et nos euigilare oportet, ne periculo Aegyptiorum admisceamur. Eisdem etiam horis uenturum se esse in Euangelio Saluator astruxit, unde et ad uigilandum auditores suos excitans, dixit: Beati serui illi, quos cum uenerit Dominus inuenerit uigilantes . uigilate ergo, nescitis enim quando Dominus ueniat, sero, an media nocte, ac galli cantu, an mane, ne  cum uenerit inueniat uos dormientes . Et ne solis apostolis illud preceptum esse crederetur, mox subiunxit: Quod autem, inquit, uobis dico, omnibus dico, uigilate. Siquidem nec uerbis solum docuit uigilias, sed etiam confirmauit exemplo, namque testatur Euangelium quia erat iehsu pernoctans in oratione Dei. Paulus quoque et Silas in custodia publica circa medium noctis orantes, hymnum  uincti dixisse memorantur , ubi terremotu repente facto, et concussis carceris fundamentis, et ianue sponte aperte, et omnium uincula sunt soluta. Unde oportet his horis psallendi orandique frequentiam nos in sanctis habere officiis, finemque nostrum, uel si aduenerit sub tali actu exspectare securos. Est autem quoddam  genus hereticorum, superfluas existimantium sacras uigilias, et spiritali opere infructuosas, dicentes iura temerari diuina, cum Deus noctem fecerit ad requiem, sicut diem ad laborem. Qui heretici Greco sermone nystages, , hoc est somnicolosi, uocantur. Iste autem est catholicus ordo diuinarum celebrationum, qui ab uniuersa Ecclesia Christi incommutabiliter seruatur.



CAPUT X.

De ceteris legitimis orationibus.

Sunt et alie orationes legitime, que sine ulla admonitione debentur, ut est illa quam dicimus ante inceptionem alicuius operis, Domini adiutorium postulantes. Nec enim decet Christianum aliquod opus sua presumptione incipere, antequam studeat Dominum  in auxilium aduocare, quia ipse dixit: Sine me nichil potestis facere . Humiliter ergo aduocatus dignatur nos adiuuare, sicut de ipso scriptum est: Inuocabit me, inquit, et ego exaudiam eum: cum ipso sum in tribulatione, eripiam eum et glorificabo eum, et reliqua . Sed et cibum non prius sumere licet quam interposita oratione, priora enim habenda sunt spiritus refrigeria quam carnis, quia priora sunt celestia quam terrena. Similiter autem et post cibum orare conuenit, ut Domino pro suis donis gratie referantur, ut illud in hoc compleatur Psalmiste quod dicit: Edent pauperes, et saturabuntur, et laudabunt Dominum qui requirunt eum .



CAPUT XI.

 De peculiaribus orationibus.

Peculiares autem orationes pure frequenter facere, et bonum et laudabile est, quia multorum Patrum exempla id nos facere suadent, ipse Dominus etiam suo magisterio hoc docere nos dignatus est dicens: Tu autem cum oraueris intra in cubiculum, et clauso ostio ora Patrem tuum, et Pater tuus qui uidet te in abscondito reddet tibi . Sed et hoc non in clamosa uoce faciendum est, sed cum intentione cordis et compunctione lacrymarum, quia hoc modo nos exaudiri a Domino credimus, dicente Psalmista: Exaudiuit Dominus uocem fletus mei, et reliqua . Et item: Sacrificium Deo spiritus contribulatus cor contritum et humiliatum Deus non spernit  . Nam assidue et instanter orare ipsa ueritas nos docuit, cum dixit: Petite et dabitur uobis, querite et inuenietis, pulsate et aperietur uobis; omnis enim qui petit accipit, et qui querit inuenit, et pulsanti aperietur . Et ut exemplo aliquo eamdem rem magis suaderet, parabolam de homine in medium posuit, qui amicum suum in conclaui positum de tribus panibus postulauit, et panis et lapidis, piscis et serpentis, oui et scorpionis comparationem faciens, nouissime ita narrationem conclusit. Si ergo uos, inquit, cum sitis mali, nostis bona data dare filiis uestris, quanto magis Pater uester de celo dabit spiritum bonum petentibus se .



CAPUT XII. De quadripartita specie orationum.

 Orationum ergo speciem Apostolus quadripartita ratione distinxit, dicens: Deprecor itaque primo omnium fieri obsecrationes, orationes, postulationes, gratiarum actiones , que non inaniter ab Apostolo ita fuisse diuisa minime dubitandum est. Non enim credendum est aliquid transitorie ac sine ratione Spiritum sanctum per Apostolum protulisse, ac ideo primitus indagandum est quid obsecratione, quid oratione, quid postulatione, quid gratiarum actione signetur; deinde perquirendum utrum he quatuor species ab unoquoque orante sint pariter assumende, an alius quidem obsecrationes, alius orationes, alius uero postulationes, aliusque gratiarum actiones Deo debeat exhibere. Sed mensuram scilicet etatis sue, in qua unaqueque mens per intentionem  proficit, et industriam unumquemque oportet intendere. Obsecrationes itaque sunt implorationes seu petitiones pro peccatis, quibus uel presentibus uel preteritis admissis suis unusquisque compunctus ueniam deprecatur. Orationes sunt, quibus aliquid offerimus seu uouemus Deo, uerbi gratia: Oramus, cum renuntiantes huic mundo et actibus, atque conuersationi mundane spondemus nos tanta intentione cordis Domino seruituros. Oramus, cum promittimus nos purissimam corporis castitatem, seu immobilem patientiam exhibituros esse perpetuo, uel cum de corde nostro radices ire, siue tristitie mortem operantis uouemus nos funditus eruere. Tertio loco ponuntur postulationes, quas pro aliis quoque, dum sumus in feruore spiritus constituti,  solemus emittere, uel caris scilicet nostris, uel pro totius mundi pace poscentes, ut ipsius Apostoli uerbis eloquar, cum pro omnibus hominibus, pro regibus et pro his qui in sublimitate sunt supplicamus. Quarto deinde loco, gratiarum actiones ponuntur, quas mens uel cum preterita Dei recolit beneficia, uel cum presentia complectitur, seu cum in futurum que et quanta preparauerit Deus his qui diligunt eum prospicit, per ineffabiles excessus Domino refert. Qua intentione nonnunquam preces uberiores emitti solent, dum illa que posita sunt in futuro premia, purissimis oculis intuendo, gratias cum immenso gaudio spiritus noster instigatur infundere.



CAPUT XIII. Quomoao ex his speciebus compunctio nascatur.

Ex his quoque quatuor speciebus solent occasiones supplicationum pinguium generari. Nam et de obsecrationis specie, que de compunctione nascitur peccatorum, et de orationis statu, que de fiducia oblationum et consummatione futurorum pro conscientie profluit puritate, et de postulatione que de caritatis ardore procedit, et de gratiarum actione, que beneficiorum ac magnitudinis ac pietatis eius consideratione generatur, feruentissimas sepissime uouimus preces ignotasque prodire. Ita et constat omnes has quas prediximus species omnibus hominibus utiles ac necessarias inueniri, ut in uno eodemque uiro, nunc quidem obsecrationum, nunc autem  orationum, nunc postulationum, et nunc gratiarum actionum puros ac feruentissimos supplicationis uariatos emittat affectus. Prima ad illos peculiarius uidetur pertinere, qui adhuc uitiorum suorum aculeis ac memoria remordentur. Secunda ad illos qui in profectu iam spiritali appetitu uirtutum quadam mentis sublimitate consistunt. Tertia ad eos qui perfectionem uotorum suorum operibus adimplentes, intercedere pro aliis quoque consideratione fragilitatis eorum caritatis studio prouocantur. Quarta ad illos qui, iam penali conscientie spina de cordibus pulsa, singulares iam munificentias Domini ac miserationes, quas uel in preterito tribuit, uel in presenti largitur, uel preparat in futuro, mente purissima retractantes, ad illam ignitam, et que ore  hominum nec comprehendi nec exprimi potest, orationem feruentissimo corde raptantur. Nonnunquam tamen mens que in illum uerum puritatis proficit affectum, atque in eo ceperit radicari, solet hec omnia simul pariterque concipiens, atque in modum cuiusdam incomprehensibilis ac rapacissime flamme cuncta peruolitans, ineffabiliter ad Deum emittere: tanta scilicet in illius hore momento concipiens, et effabiliter in supplicatione profundens, quanta non dicam ore percurrere, sed ne ipsa quidem mente ualeat alio tempore recordari.



CAPUT XIu. De exomologesi, id est, confessione.

Exomologesis Greco uocabulo dicitur, quod Latine confessio interpretatur. Cuius nominis  duplex significatio est; aut enim in laude intelligitur confessio, sicut est: Confiteor tibi, Domine, Pater celi et terre, aut denudatione peccatorum, cum quisque Deo confitetur sua peccata ab eo indulgenda, cuius indeficiens est misericordia. Ex hoc igitur Greco uocabulo exprimitur et frequentatur exomologesis, quod delictum nostrum Domino confitemur, non quidem ut ignaro, cuius cognitioni nichil occultum est. Unde per sapientiam dicitur: Qui abscondit scelera sua non dirigetur, qui autem confessus fuerit, et reliquerit ea, misericordiam consequetur . Confessio est rei scilicet eius que ignoratur prefessa cognitio. Utile enim ac iucundum quisquam esse existimauerat apere, adulterari, furari,  sic ubi hec eterne damnationis obnoxia cognouit, cognitis his, confitetur errorem. Confessio autem erroris, professio est desinendi. Desinendum ergo est a peccatis; dum confessio est, confessio autem antecedit, remissio sequitur. Ceterum autem extra uiam est qui peccatum cognoscit, nec cognitum confitetur, de quo instruxit nos Psalmista dicens: Reuela Domino uiam tuam, etc. . Nam idem et se fecisse testatur dicens: Dixi: pronuntiabo aduersum me iniustitias meas Domino, etc. Apostolus uero Iacobus idem nos facere exhortatur, dicens: Confitemini alterutrum peccata uestra, et orate pro inuicem, etc. . Itaque exomologesis, prosterni et humile faciendi hominibus disciplina est, habitu uili atque uictu gracili, sacco et cinere corpus  incuruare, ac sordibus obscurare, animum meroribus deiicere, illa que peccauit tristi tractatione mutare.



CAPUT Xu. De litaniis.

Litanie autem Greco nomine appellantur, que Latine dicuntur rogationes. Inter litanias uero et exomologesin hoc differt, quod exomologesis ex sola confessione peccatorum agitur, litanie uero que indicuntur propter rogandum Dominum, et impetrandam aliquam eius misericordiam. Supplicationis nomen quodammodo nunc ex gentilitate retinetur. Nam ferie, aut legitime erant apud eos, aut indicte. Indicte autem quia paupertas antiqua Romanorum ex collatione sacrificabat, aut certi de  bonis damnatorum. Unde supplicia dicuntur supplicationes, que fiebant de bonis ex passorum supplicio. Sacre enim res de rebus exsecrandorum fiebant.



CAPUT XuI. De discretione orationis Dominice.

Apud euangelistam Mattheum septem petitiones Dominica continere uidetur oratio, quarum tribus eterna poscuntur, reliquis quatuor temporalia, que tamen propter eterna consequenda sunt necessaria. Nam quod dicimus: Sanctificetur nomen tuum, adueniat regnum tuum, fiat uoluntas tua sicut in celo et in terra, quod non absurde quidem intellexerunt, in spiritu et corpore omnino sine fine retinenda sunt, que hic quidem inchoantur, et quantumcunque proficimus  augentur in nobis, perfecte uero in alia uita, quod sperandum est, semper possidebuntur. Quod uero dicimus: Panem nostrum quotidianum da nobis hodie, et dimitte nobis debita nostra, sicut et nos dimittimus debitoribus nostris, et ne inferas nos in tentationem, sed libera nos a malo, quis non uideat ad presentis uite indigentiam pertinere? In illa utique uita eterna, ubi nos speramus semper futuros, et nominis Dei sanctificatio, et regnum eius et uoluntas eius in nostro spiritu et corpore perfecte atque immortaliter permanebunt. Panis uero quotidianus ideo dictus, quia hic est necessarius quantus anime carnique tribuendus est, siue spiritualiter, siue corporaliter, siue utroque intelligatur modo. Hic  est etiam quam poscimus remissio, ubi est omnis commissio peccatorum. Hic tentationes que nos ad peccandum uel alliciunt uel impellunt, hic denique malum unde cupimus liberari, illic autem nichil horum est. Euangelista uero Lucas in oratione Dominica petitiones non septem, sed quinque complexus est, nec ab ipso utique discrepauit, sed quomodo ista septem sunt intelligenda, ipse sua breuitate commonuit. Nomen quippe Dei sanctificatur in spiritu, Dei autem regnum in carnis resurrectione uenturum est. Ostendens ergo Lucas tertiam petitionem duarum superiorum esse quodammodo repetitionem, magis eam premittendo fecit intelligi; deinde tres alias adiungit de pane quotidiano, de remissione peccatorum, de tentatione uitanda. At uero quod ille  in ultimo posuit: Sed libera nos a malo, iste non posuit, ut intelligeremus ad illud superius quod de tentatione dictum est pertinere. Ideo quippe ait, sed libera, non ait et libera, tanquam petitionem esse demonstrans, noli hoc, sed hoc, ut sciat unusquisque in eo se liberari a malo, quo non infertur in tentationem. Hec ergo oratio, licet omnem uideatur perfectionis plenitudinem continere, utpote que ipsius Domini auctoritate uel initiata sit uel statuta, prouehit tamen domesticos suos ad illum precelsiorem quem superius commemorauimus statum, eosque ad illam igneam ac perpaucis cognitam uel expertam, imo  ineffabilem orationem gradu eminentiore perducit, quem statum Dominus quoque noster illorum supplicationum formula,  quas uel solus in monte secedens, uel tacite fudisse describitur, similiter figurauit, cum in orationis agonia constitutus etiam guttas sanguinis inimitabili intentionis profudit exemplo. Qui enim uult orationem suam ad Dominum uolare, faciat illi duas alas, ieiunium et eleemosynam, et ascendet celeriter, et exaudietur. Ieiunium ergo cum oratione omnem uirtutem inimici superat, et cunctam proteruitatem eius expellit, quod ostendit in euangelio Dominus; cum apostoli conquesti fuerant quod lunaticum curare non poterant, ita respondet eis. Hoc autem genus non eiicietur nisi per orationem et ieiunium . Eleemosynas autem orationem confirmat adiuuare liber Actus apostolorum, cum narrat angelum Cornelio centurioni ita dixisse: Corneli,  orationes tue et eleemosyne tue ascenderunt in conspectum Domini . Sed prius de ieiunio, postea de eleemosynis dicemus. Quis enim parcimoniam non laudet, qui recolit primi hominis lapsum per gule appetitum accidisse? quis ieiunium non predicet, qui nouit protoplastum parentem nostrum per esum uictum, et Saluatorem per ieiunium diabolum uicisse?



CAPUT XuII. De ieiunio.

Ieiunium res est sancta, opus celeste, ianua regni, forma futuri. Quod qui sancte agit, Deo iungitur, alienatur mundo, spiritalis efficitur. Per hoc  enim prosternuntur uitia, humiliatur caro, diaboli tentamenta uincuntur.



CAPUT XuIII. Quid sit inter ieiunium et stationem.

Ieiunium est et parcimonia uictus, abstinentiaque ciborum, cui nomen inditum est ex quadam parte uiscerum tenui semper et uacua, quod uulgo ieiunum uocatur. Unde ieiunio nomen deriuatum, quod sui inedia uiscera uacua et exinanita existant. Ieiunium autem et statio dicitur. Statio autem de militari exemplo nomen accepit, pro eo quod nulla letitia obueniens castris stationem militum rescindit. Nam letitia liberius, tristitia sollicitius administrat disciplinam. Discernunt autem quidam inter ieiunium et stationem. Nam ieiunium indifferenter cuiuslibet  diei est abstinentia, non per legem, sed secundum propriam uoluntatem. Statio obseruatio statutorum dierum uel temporum: dierum, ut quarte ferie et sexte ferie ieiunium ex uetere lege preceptum, de qua statione in Euangelio dixit ille: Ieiuno bis in sabbato , id est, in quarta et sexta sabbati; temporum autem que legalibus aut propheticis institutionibus terminatis temporibus statuta sunt, ut ieiunium quarti, ieiunium quinti, ieiunium septimi, et ieiunium decimi; uel sicut in Euangelio dies illi in quibus ablatus est sponsus; uel sicut obseruatio Quadragesime, que in uniuerso orbe institutione apostolica obseruatur circa confinium Dominice passionis.



CAPUT XIX. De ieiunio quarti, quinti, septimi et decimi mensis.


Ieiunium ergo quarti est in mense Iulio, septima decima die mensis eiusdem, quando descendens Moyses de monte tabulas legis confregit; in eo etiam die Nabuchodonosor urbis Ierusalem primum muros destruxit. Dies ieiunii quinti in mense Augusto est, quando pro speculatoribus ad terram sanctam missis, seditio in castris Hebreorum exorta est, et factum est ut per desertum quadraginta annos discurrerent laboriose, et in annis quadraginta in eremo omnes perirent. Siquidem et in eo mense a Nabuchodonosor, et multo post tempore a Cesare Tito templum euersum est atque succensum, et in opprobrium gentis perdite exaratum. Dies ieiunii septimi, in septimo mense est, qui appellatur Septembris,  in quo occisus est Golias, et reliqui qui erant in Ierusalem interfecti sunt, iuxta quod loquitur Ieremias . Dies ieiunii decimi est in mense decimo, qui apud nos uocatur December, quando cognouerunt cuncti Babylonii capti quinto mense templum fuisse destructum, et fecerunt planctum atque ieiunium. Hec beatissimus Hieronymus in commentariis Zacarie scripsit. Sed quia hec ieiunia magis in ueteri Testamento quam in Nouo celebrata sunt, ne penitus illa pretermisisse uideremur  breuiter adnotauimus, ad Noui Testamenti ieiunia exponenda transeuntes.



CAPUT XX. De quadragesimali ieiunio.

Primum enim ieiunium Quadragesime est, quod a ueteribus libris cepit ex ieiunio Moysis et Elie, et ex Euangelio, quia totidem diebus Dominus ieiunauit, demonstrans Euangelium non dissentire a lege et prophetis. In persona quippe Moysi lex, in persona Elie prophete accipiuntur, inter quos in monte Christus gloriosus apparuit, ut euidentius emineret quod de illo dicit Apostolus: Testimonium habens a lege et prophetis. In qua ergo parte anni congruentius obseruatio Quadragesime constitueretur, nisi confinis atque contigua Dominice passionis, quia in ea significatur hec uita laboriosa? Cui etiam opus est continentia, ut ab ipsius mundi illecebris ieiunemus,  uiuentes in sola manna, id est in celestibus spiritualibusque preceptis. Numero autem quadragenario uita ista propterea figuratur, quia denarius est perfectio beatitudinis nostre. Creatura autem septenario figuratur, que adheret Creatori, in quo declaratur unitas Trinitatis per uniuersum mundum temporaliter annuntiata. Et quia mundus quatuor uentis describitur, et a quatuor elementis erigitur, et a quatuor anni temporum uicibus uariatur, decem quater ducta in quadraginta consummantur: quo numero ostenditur ab omni temporum delectatione abstinendum et ieiunandum esse, et caste continenterque uiuendum, licet et aliud sacramenti mysterium exprimitur in hoc, quod quadraginta diebus eadem ieiunia celebrantur. Lege enim Mosaica generaliter  uniuerso populo est preceptum, decimas et primitias offerre Domino Deo. Itaque cum in hac sententia principia uoluptatum consummationesque operum nostrorum referre ad Dei gratiam admonemur, in supputatione tamen quadragesime summa ista legalium decimarum expletur. Totum enim anni tempus triginta sex dierum numero decimatur, subtractis enim e Quadragesima diebus Dominicis, quibus ieiunia resoluuntur, his diebus quasi pro totius anni decimis ad ecclesiam concurrimus, actuumque nostrorum operationem Deo in hostiam iubilationis offerimus, cuius quidem Quadragesime lege  quique perfecti sunt quodam modo non tenentur, nec exigui huius canonis subiectione contenti sunt. Quem presertim illis qui per  totum anni spatium deliciis ac negotiis secularibus implicantur ecclesiarum principes statuerunt, ut uel hoc legali quodam modo dierum uite sue, quos totos quasi fructus quosdam fuerant uoraturi, uelut decimas Domino dedicarent.



CAPUT XXI. De ieiunio Pentecostes.

Secundum ieiunium est, quod iuxta canones post Pentecosten alia die inchoatur, secundum quod et Moyses ait: In initio mensis ordinarie facietis uobis hebdomadas septem . Hoc ieiunium a plerisque ex auctoritate Euangelii post Domini ascensionem completur, testimonium illud Dominicum historialiter accipientes ubi dicit: Nunquid possunt  filii sponsi lugere quandiu cum illis est sponsus? uenient autem dies cum auferetur ab eis sponsus, et tunc ieiunabunt . Dicunt enim post resurrectionem Domini quadraginta illis diebus quibus cum discipulis postea legitur conuersatus, non oportere nec ieiunare nec lugere: quia in letitia sumus. Postea uero quam tempus illud expletur, quo Christus aduolans ad celos, presentia corporali recessit, tunc indicendum esse ieiunium, ut per cordis humilitatem et abstinentiam carnis, mereamur e celis promissum suscipere Spiritum sanctum. Sed sicut diximus, bene et regulariter hoc post Pentecosten a Patribus constitutum est inchoare, ut gaudia promissi Spiritus sancti exsultantes in laudibus Dei aduentum ipsius exspectemus, et tunc per eius gratiam innouati, ac  celo spirituali inflammati, abstinentie et ieiunio operam demus. Cuius rei concordant uerba Luce, quibus Dominum ascensurum in celos discipulis precepisse narrauit. uos autem, inquit, sedete in ciuitatem quoadusque induamini uirtute ex alto . Tamen si qui monachorum uel clericorum ieiunare cupiunt, non sunt prohibendi, quia et Antonius, et Paulus, et ceteri Patres antiqui his diebus in eremo leguntur abstinuisse, nec soluisse abstinentiam, nisi tantum Dominico die.



CAPUT XXII. De ieiunio ante natiuitatem Domini, quod fit in nono et decimo mense.

Tertium ieiunium est quod constat in mense Nouembrio, quod diuina auctoritate institutum uel initiatum  Ieremie prophete testimonio declaratur, dicente ad eum Domino: Tolle uolumen libri, et scribes in eo omnia uerba que locutus sum tibi aduersus Isrel et Iudam, et aduersus omnem gentem; si forte reuertatur unusquisque a uia sua pessima, propitius ero iniquitati eorum. uocauit ergo Ieremias Baruch filium Nerie, et scripsit Baruch ex ore Ieremie omnes sermones Domini, quos locutus est ad eum in uolumine libri. Et precepit Ieremias Baruch dicens: Ingredere et lege de uolumine quod scripsisti ex ore meo, uerba Domini audiente populo in domo Domini in die ieiunii leges, si forte cadat oratio eorum in conspectum Domini, et reuertatur unusquisque a uia sua mala, quoniam magnus furor et indignatio, quam locutus est Dominus aduersum populum hunc. Et fecit  Baruch filius Nerie iuxta omnia que preceperat Ieremias propheta, legens ex uolumine sermones in domo Domini. Et factum est in mense nono, predicauerunt ieiunium in conspectu Domini omni populo in Ierusalem . Hac ergo auctoritate diuine Scripture Ecclesia morem obtinuit, et uniuersale ieiunium hac obseruatione celebrat: quod tamen ieiunium incipiens in nono mense in decimum extenditur, id est, usque ad diem natalis Domini pertingit. Congrua itaque dispositione a magistris Ecclesie hoc loco ieiunium quadragesimale fieri constitutum est, ut ante diem natalis Domini ieiunio et abstinentia nosmetipsos castigemus, quatenus uenientem Redemptorem digna conuersatione suscipere possimus,  sicut ante tempus resurrectionis eius carnem nostram affligimus, ut resurrectionis gratiam, que per ipsum fit, consequi mereamur. Sed hec de tribus quadragesimis dicta sufficiant.



CAPUT XXIII. De ceteris legitimis ieiuniis.

Preter hec autem et legitima tempora ieiuniorum sunt, sicut est omnis sexta feria, in qua propter passionem Domini a fidelibus ieiunatur, et sabbati dies, qui a plerisque propter quod in eo Christus iacuit in sepulcro ieiunio consecratus habetur, sicut in decretis Innocentii pape constitutum inuenimus, scilicet ne Iudeis exsultando prebeatur quod Christus sustulit moriendo. Nam utique constat apostolos biduo isto et in merore fuisse, et propter metum  Iudeorum se occuluisse, quod utique non dubium est: et ieiunasse eos biduo memorato, que forma utique per singulas tenenda est hebdomadas, propter id quod commemoratio illius diei semper est celebranda. Quod si putant uno tamen sabbato ieiunandum, ergo et Dominicum, et sexta feria semel in Pascha erit utique celebrandum.



CAPUT XXIu. De ieiunio quatuor sabbatorum, in quibus duodecim lectiones fiunt, et sacre ordinationes.

Sunt quoque et quatuor sabbata, in quatuor mensibus, singula per singulos, in quibus specialia ieiunia sunt constituta, et officia his diebus maiora orationum et lectionum in Ecclesia celebrantur, id est, in Martio mense, primo sabbato. Quarti mensis, id  est, Iunii. In septimi quoque mensis, id est Septembris, tertio sabbato, et in quarto sabbato decimi mensis, id est, Decembris. Quorum primum iuxta obseruationem Quadragesime uerno tempore celebratur, quando mensis nouorum apud Iudeos habebatur. Secundum autem in ieiunio post Pentecosten estatis tempore, quando apud Iudeos dies primitiarum ex legis precepto custodiebantur, id est, de frugibus primi panes Deo offerebantur; et otium legitimum ipsius diei celebratur. Tertium est in septimo mense, autumni uidelicet tempore, qui totus in lege uariis solemnitatibus Deo dicatus erat, in quo dies expiationum erat, dicente Domino ad Moysen: Decima die mensis huius septimi, dies expiationum erit ac celeberrimus, et uocabitur sanctus,  affligetisque animas uestras in eo, et offeretis holocaustum Domino. Omne opus non facietis in tempore diei huius, quia dies propitiationis est, ut propitietur uobis Dominus Deus uester, etc. In quo et dies decem Scenopegie fuerant, id est Tabernaculorum. Nam quinta decima die mensis huius ueteres solemnitates Tabernaculorum celebrabant, septem diebus eamdem solemnitatem exigentes, quo quidem ieiunio usos fuisse antiquos Esdre liber meminit. Postquam enim redierunt filii Isrel in Ierusalem et fecerunt sibi tabernaculorum letitiam magnam, dehinc conuenerunt in ieiunio in saccis, et humus super eos, et steterunt, et confitebantur peccata sua et iniquitates patrum suorum, et consurrexerunt ad standum, et  legerunt in uolumine legis Domini Dei sui quater in die, et quater in nocte confitebantur, et adorabant Dominum Deum suum. Quartum uero est ieiunium sabbati in decimo mense ante diem natalis Domini, quando uenturi Saluatoris salubris in sacris lectionibus predicatur aduentus, ut fideles quique hac religione instructi, et medicamine sanctarum orationum simul cum sacro ieiunio confirmati natiuitatem Redemptoris leti exspectent. Ante hec uidelicet quatuor sabbata in eadem hebdomada semper quarta et sexta feria legitima ieiunia fieri et canon orationum et lectionum in eisdem feriis ad missarum solemnia constitutus indicat, et exempla precedentium Patrum confirmant. Sacras autem ordinationes his diebus oportere fieri, decreta Gelasii pape testantur,  in quibus ita scriptum continetur: Ordinationes autem presbyterorum diaconorumque nisi certis temporibus et diebus exercere non debeant, id est, in quarti mensis ieiunio, septimi et decimi, sed etiam quadragesimalis ac mediana initio Quadragesime die sabbati ieiunio circa uesperam nouerint celebrandas. Officia autem horum quatuor sabbatorum uulgo duodecim lectiones uocantur, eo quod cum lectionibus que leguntur, et cum psalmis qui leguntur, duodenarius numerus adimpletur, qui benedictiones possunt uocari, eo quod inter canonicas Scripturas annumerantur.



CAPUT XXu. De priuatis ieiuniis.

Preterea unicuique licet ut libet ieiuniorum modum  habere, seu inediam extendere, seruata pre omnibus constitutione legitimorum ieiuniorum quas supra memorauimus, que generaliter sancta et apostolica seruat Ecclesia. Nec non et illa omnimodo custodire oportet unumquemque, que communiter omnibus facere siue pro tribulatione, siue pro gratiarum actione proprius Ecclesie mandat episcopus, quia qui constituta atque demandata ieiunia seruare neglexerit peccat, qui autem expletis legitimis priuata super expenderit, propriam mercedem habebit. Nam leguntur aliqui sanctorum per biduanas, siue per triduanas, siue etiam per totam hebdomadam ieiunium extendere; plerique quod nec uinum nec siceram biberunt, nec aliquid manducauerint preter panem siccum et olera; alii quod ab omni  carne se abstinuerint, alii quod in tantum se abstinuerint, quod nec pane in cibo usi sunt, sed paucis caricis corpus suum sustentauerint. Et alia plurima sunt genera abstinentie, sed ante omnia cauere debet qui se abstinere uult ab aliquo cibo uel potu, ne mens eius occulta cogitatione polluatur, ita ut aliquam creaturam Dei damnet iudiciaria superstitione seductus, dicens hoc licere, illud autem non; hoc mundum, illud autem immundum esse cogitet. Quem huius mundi cogitatio pulsat, uideat Apostolum dixisse: Omnis creatura Dei munda est, et nichil reiiciendum quod cum gratiarum actione percipitur, et malum est homini qui per offendiculum manducat .



CAPUT XXuI. De origine biduane siue triduane.

Biduanum autem morem ieiunii reor inde sumptum, quod apostoli ieiunauerunt illo biduo quo Dominus passus ac sepultus est. Triduanis ergo ieiunare ab exemplo ductum est Niniuitarum, qui damnatis pristinis uitiis totos se tribus diebus ieiunio ac penitentie contulerunt. Sed illius solummodo ieiunium Deo acceptabile est, qui sic ieiunat a cibis, ut abstineat a peccatis, ceterum qui uentre tantum ieiunat, reprobatum erit eius ieiunium coram Deo, qui dixit per prophetam: Ecce in diebus ieiunii uestri inuenietur uoluntas uestra, et omnes debitores uestros repetitis. Ecce ad lites et contentiones ieiunatis, et percutitis pugno impie. Nolite ieiunare sic usque ad  hanc diem, ut audiatur in excelsis clamor uester. Nunquid tale est ieiunium quod elegi, per diem affligere hominem animam suam . Et deinde: Nonne hoc est magis ieiunium quod elegi? Dissolue colligationes impietatis, solue fasciculos deprimentes, dimitte eos qui confracti sunt liberos, et omne onus disrumpe. Frange esurienti panem tuum, et egenos uagosque induc in domum tuam. Cum uideris nudum, operi eum, et carnem tuam ne despexeris, tunc erumpet quasi mane lumen tuum, et sanitas tua citius orietur, etc. 



CAPUT XXuII. De esu carnium et potione uini.

Carnes autem et uinum post diluuium sunt hominibus  in usum concessa, nam in initio permissum non fuerat, nisi tantum illud, ut scriptum est: Lignum fructiferum et herbam seminabilem dedi uobis in escam. Postea uero per Ne data sunt in esum cuncta animalia, uinique attributa licentia est. Sed postquam Christus  apparuit, hoc quod in principio suspenderat, etiam in temporum fine retraxit, loquens per Apostolum suum: Bonum est non manducare carnem, et non bibere uinum . Et iterum: Qui infirmus est, olera manducet . Non ergo quia carnes male sunt ideo prohibentur, sed quia earum epule carnis luxuriam gignunt. Fomes enim ac nutrimentum est omnium uitiorum. Esca uentri et uenter escis, Deus autem  et hunc et hanc destruet. Piscem  sane  possumus manducare. Hoc enim nec Saluator nec apostoli uetuerunt. Auium quoque esum credo inde a patribus permissum esse, eo quod ex eodem elemento de quo et pisces create sunt. Nam in regula monachorum non inuenimus aliarum carnium esum eis contradictum esse, nisi quadrupedium.

Additio.

Sola quadrupedia non uolatilia monachis interdicta. Hoc autem tempore Pii Ludouici sic immutatum esse dicitur, ut in omni eorum pulmento sanguine uti liceat, propter nimiam et aliis damnosam consumptionem uolatilium quam faciebant.



CAPUT XXuIII. De eleemosynarum differentia.

Eleemosyna ergo, , Grecum uocabulum, Latine interpretatur opus misericordie, inde, ut reor dicta, quod miseria humane infirmitatis cor siue animum pulset. Sed hec apud homines, quibus uarii animo accidunt affectus; ceterum apud Deum, qui secundum naturam semper est benignus et misericors, non est huiuscemodi credenda affectio. Neque enim temporaliter illic aliquid accidere ualet, ubi eternitas sine ulla sui mutatione fixa manet, sed cum dicitur misericors, intelligi debet esse pius et clemens, que magis nomina proprietatem ipsius nature uidentur ostendere. Sunt et eleemosynarum species plurime, quanquam in dispensationibus pauperum  hoc uocabulum quidam haberi debere arbitrentur. Eleemosynam facit, qui peccantem et prauis operibus insistentem aliquo modo, siue per admonitionem, siue per disciplinam corrigit. Nec enim sine misericordia esse credendus est, qui regulariter, siue per excommunicationem, seu per uerbera, hominem a peccatis et uitiis cercere studet, quia non secundum eius uoluntatem, sed secundum utilitatem ipsius miseretur. Eleemosynam facit, qui errantem in uiam ueritatis deducit. Eleemosynam facit, qui indoctum docet, qui uerbum Dei proximis suis predicat. Eleemosynam facit, qui bona temporalia cum fratribus suis, id est, ceteris hominibus participare non desinit. Eleemosynam facit, qui uictum et uestitum indigentibus prebet, qui hospitio  suscipit, qui infirmos uisitat, qui in carcere et in tribulationibus constitutis, de bonis suis subministrat, qui ad mortem et ad supplicia destinatos eruere non cessat. Omnia enim bona que in hac presenti uita iustus quisque operatur hoc uno nomine comprehendi possunt, nec solum utique in aliis hominibus, sed etiam in nobismetipsis eleemosynas facere possumus, sicut scriptum est: Miserere anime tue placens Deo . Cum ergo nos a peccatis ad bona opera conuertimus, a superbia ad humilitatem, a luxuria ad continentiam, a liuore et inuidia ad caritatem et dilectionem, ab ira et disceptatione ad mansuetudinem et patientiam, a gula ad sobrietatem, ab auaritia ad largitatem, a tristitia seculari ad spiritualem letitiam, ab accidia temporali ad  studium bonum, quid aliud facimus quam eleemosynas in nosmetipsos impendimus, cum nostrimet miseremur, ne per inobedientiam mandatorum Dei suppliciis eternis deputemur? Quid enim  proderit homini si uniuersum mundum lucretur, anime uero sue detrimentum patiatur? aut quam commutationem dabit homo pro anima sua? etc.  Bene ergo et ordinate artem misericordie exercet, qui primum semetipsum bonis operibus et sancta conuersatione ac uirtutum fructibus egere non sinit, et deinde in quocunque potest, siue in spiritualibus rebus, siue in corporalibus, proximos suos adiuuare non desistit.



CAPUT XXIX. De penitentia.

Penitentibus exemplum Iob primus exhibuit, quando post funera uel flagella adhuc in sui redargutione, etiam in cilicio et cinere lamenta penitudinis sumpsit dicens: Idcirco ago penitentiam in fauilla et cinere. Post hunc Dauid nobis penitentie magisterium prebuit, quando graui uulnere lapsus, dum audisset a propheta, peccatum suum confestim penituit, et culpam sue penitentie confessione sanauit. Sic Niniuite et alii multa peccata sua confessi sunt, penitentiam egerunt, displicuere sibi quales fuerunt, et quales per Deum facti sunt, illi placuerunt. Est autem penitentia medicamentum uulneris, spes salutis, per quam peccatores saluantur,  per quam Dominus ad misericordiam prouocatur, que non tempore pensatur, sed profunditate luctus et lacrymarum. Penitentia autem nomen sumpsit a pena, qua anima cruciatur et mortificatur caro. Dicta est autem penitentia quasi punientia, eo quod ipse homo puniendo puniat quod male admisit. Hi uero qui penitentiam gerunt, proinde capillos et barbam nutriunt, ut demonstrent abundantiam criminum quibus caput peccatoris grauatur. Capilli enim pro uitiis accipiuntur, sicut scriptum est: Et criminibus peccatorum suorum unusquisque constringitur. uir quippe si comam nutriat, ut ait Apostolus, ignominia est illi . Ipsam ergo ignominiam suscipiunt penitentes pro merito peccatorum. Quod uero in cilicio prosternuntur, memoriam  peccatorum suorum eos habere significat. Per cilicium quippe est recordatio peccatorum, propter hedos ad sinistram futuros. Inde ergo penitentes in cilicio prosternimur, tanquam dicentes: Et peccatum meum coram me est semper. Quod autem cinere asperguntur, uel ut sint memores, quia cinis et puluis sunt, uel quia puluis facti sunt, id est impii facti sunt, unde et illi preuaricatores, primi hominis recedentes a Deo, malisque factis offendentes Creatorem, in puluerem unde sumpti sunt redierunt. Bene ergo in cilicio et in cinere penitens deplorat peccatum, quia in cilicio asperitas et punctio peccatorum, in cinere autem puluis ostenditur mortuorum, et idcirco in utroque penitentiam agimus, ut et in punctione cilicii, cognoscamus uitia que per culpam  commisimus, et per fauillam cineris perpendamus mortis sententiam, ad quam peccando peruenimus. Penitentie autem remedium Ecclesia catholica in spe indulgentie fideliter alligat exercendum, et post unum baptismi sacramentum, quod singulari traditione commendatum, sollicite prohibet iterandum, medicinali remedio penitentie subrogat adiumentum, cuius remedio egere se cuncti agnoscere debent, pro quotidianis humane fragilitatis excessibus, sine quibus in hac uita esse non possumus, horum duntaxat dignitate seruata, ita ut a sacerdotibus et Leuitis Deo teste fiat, a ceteris uero astante coram Deo solemniter sacerdote, ut hic tegat fructuosa confessio, quod temerarius appetitus, aut ignorantie  notatur contraxisse neglectus, aut sicut in baptismo omnes iniquitates remitti, uel per martyrium nulli peccatum credimus imputari, ita penitentie compunctione fructuosa, uniuersa fateamur deleri peccata. Lacryme enim penitentium apud Deum pro baptismo reputantur: unde et quamlibet sint magna delicta, quamuis grauia, non est tamen in illis Dei misericordia desperanda. In actione autem penitudinis  non tam consideranda est mensura temporis, quam doloris. Cor enim contritum et humiliatum Deus non spernit. uerumtamen quanta in peccato fuit ad malum abrupte mentis intentio, tanta necesse est in intentione deuotio. Duplex autem est penitentie gemitus, uel dum plangimus quod male gessimus, uel dum non  agimus quod agere debebamus. Ille autem uere penitentiam agit, qui nec penitere preterita negligit, nec adhuc penitenda committit. Qui uero lacrymas indesinenter fundit, et tamen peccare non desinit, hic lamentum habet, sed mundationem non habet. Si qui autem per gratiam Dei ad penitentiam conuertuntur, perturbari non debent, si rursus post emendationem relicta uitia cor pulsent, dum non possunt boni conuersationi nocere, si talis cogitatio non erumpat in consensu uel opere. Ferre enim sine perfectione uitiorum cogitationes, non est ad damnationem, sed ad probationem, nec est occasio subeundi discriminis, sed potius augende uirtutis. Nam et si quis circa finem suum per penitentiam desinet esse malus, non ideo debet desperare, quia in termino  est ultimo uite, quoniam non Deus respicit quales antea fuimus, sed quales circa finem uite existimus. Ex fine enim suo unumquemque aut iustificat aut condemnat, sicut scriptum est: Ipse iudicat extrema terre. Et alibi: Uniuersorum finem ipse considerat. Proinde non dubitamus circa finem iustificari hominem per penitentie compunctionem; sed quia raro id fieri solet, metuendum est ne dum ad finem differtur confessio sperata, anticipet mors quam ueniat penitentia. Pro qua re et si bona est ad extremum conuersio, melior tamen est que longe ante finem agitur, ut ab hac uita securius transeamus.



CAPUT XXX. De satisfactione et reconciliatione.

 Satisfactio autem est causas peccatorum et suggestionum excludere, et ultra peccatum non iterare. Reconciliatio uero est, que post complementum penitentie adhibetur. Nam sicut conciliamur Deo, quando primum a gentilitate conuertimur, ita reconciliamur, quando post peccatum penitendo regredimur. Quorum autem peccata in publico sunt, in publico debet esse penitentia, per tempora que episcopi arbitrio penitentibus secundum differentiam peccatorum decernuntur; eorumque reconciliatio in publico esse debet ab episcopo, siue a presbyteris, iussu tamen episcoporum, sicut canones Africani concilii testantur, ubi ita scriptum est: Cuiuscunque autem penitentis publicum et uulgatissimum  crimen est, quod uniuersam Ecclesiam commouerit, ante absidam manus ei imponatur. Quorum ergo peccata occulta sunt, et spontanea confessione soli tantummodo presbytero, siue episcopo ab eis fuerint reuelata, horum occulta debet esse penitentia, secundum iudicium presbyteri, siue episcopi cui confessi sunt, ne infirmi in Ecclesia scandalizentur, uidentes eorum penas, quorum penitus ignorant causas. Quali autem tempore post penitentiam reconciliatio fieri debeat, ostendunt decreta Innocentii pape, ubi ita scriptum reperitur: »De penitentibus autem qui siue ex grauioribus commissis, siue ex leuioribus penitentiam gerunt, si nulla interuenit egritudo, quinta feria ante Pascha eis remittendum, Romane Ecclesie consuetudo demonstrat.«  Ceterum de pondere estimando delictorum, sacerdotis est iudicare, ut attendat ad confessionem penitentis, et ad fletus atque ad lacrymas corrigendas; ac tum iubere dimitti, cum uiderit congruam satisfactionem. Sane si quis egritudinem inciderit, atque usque ad desperationem deuenerit, ei est ante tempus pasche relaxandum, ne de seculo absque communione discedat. Hoc ergo ante omnia cauendum est, ne in extremis penitentia et reconciliatio denegetur, ne in desperatione pereat, quia pietas omnipotentis Dei ad se quouis tempore concurrenti succurrere ualet, et periclitantem sub onere peccatorum potest subleuare. Perdidisse latro in cruce premium ad Christi dexteram pendens, si illum unius hore penitentia non  iuuisset, cum esset in pena penituit, et per unius sermonis professionem, habitaculum paradisi  promeruit. uera ergo ad Deum conuersio in ultimis positorum mente potius est estimanda quam tempore, propheta hoc aliter asserente: Cum conuersus, inquit, ingemueris, tunc saluus eris.



CAPUT XXXI. De Natiuitate Domini.

Natalis Domini dies ea de causa a Patribus uotiue solemnitatis institutus est, quia in eo Christus pro redemptione mundi nasci corporaliter uoluit, prodiens ex uirginis utero, qui erat in Patris imperio: cuius suscepte carnis causa hec est: Postquam enim inuidia diaboli parens ille primus spe seductus inani cecidit, confestim exsul et perditus in  omni genere suo, radicem malitie et peccati transduxit: crescebatque in malum uehementius omne genus mortalium, diffusis ubique sceleribus, et, quod est nequius, omnium cultibus idolorum. uolens ergo Deus terminare peccatum, consuluit uerbo, lege, prophetis, signis, plagis, prodigiis. Sed cum nec sic quidem errores suos admonitus agnosceret mundus, misit Deus Filium suum, ut carnem indueret, et omnibus appareret, et peccatores sanaret. Qui ideo in homine uenit, quia per seipsum ab hominibus cognosci non potuit. Ut autem uideretur, uerbum caro factum est, assumendo carnem, non mutatum in carnem. Assumpsit enim humanitatem, non amisit diuinitatem; ita idem Deus et idem homo, in  natura Dei equalis Patri, in natura hominis factus mortalis, in nobis, pro nobis, de nobis, manens quod erat, suscipiens quod non erat, ut liberaret quod fecerat. Hec est ergo Dominice Natiuitatis magna solemnitas. Hec est diei huius noua et gloriosa festiuitas, aduentus Dei factus ad homines. Itaque dies iste pro eo quod in eo Christus natus est, natalis dicitur: quemque ideo obseruare per reuolutum circulum anni festiua solemnitate solemus, ut in memoriam reuocetur Christus quod natus est. In Bethlehem quoque Christus natus est, et in Nazareth nutritus, ut ex locorum uocabulis, rerum ipsarum appareret euentus. Ergo quod in Bethlehem nasceretur, oportuit, quia cibus celestis, de celis ad terras uenit. Bethlehem quippe domus panis dicitur.  Et Saluator de se ipso dixit: Ego sum panis uiuus, qui de celo descendi . Ergo Bethlehem uere domus panis est, quia Christus homo in ea nasci dignatus est: panis uidelicet uite, de quo qui manducauerit, uiuet in eternum. Ex hac etiam causa credimus in Ecclesia hunc morem inoleuisse, ut in ea nocte qua Christus creditur esse natus, sacra missarum solemnia celebrantur, ut ea hora fideles quique sacramentum corporis et sanguinis Christi perciperent, qua eum inter homines misericorditer natum scirent. Cuius tamen celebrationis, Telesphorus papa apud Romanos primus auctor legitur exstitisse. Nam quod in Nazareth nutritus erat, ea causa fuit, ut quia Nazareth flos siue munditia interpretatur, eterne puritatis eius index exsisteret,  cum floret floris ipsius nutrix, qui de uirga radicis Iesse ascendens, septiformem Spiritum haberet, et perpetua puritate insignis, merito Nazareus, quod est mundus, uocaretur.



CAPUT XXXII. De epiphania Domini.

Epiphaniarum proinde festa solemnitate uiri apostolici signauerunt, quia in eo est proditus stella Saluator, quando magi Christum in presepe iacentem adorauerunt eum, offerentes ei competentia munera Trinitatis, aurum, thus, et myrrham, regi Deo atque passuro. Ideo ergo diem hunc annua celebritate sacrauerunt, ut mundus agnoscat Dominum, quem elementa celitus prodiderunt. Siquidem eodem die idem iehsu etiam Iordanis lauacro tingitur;  diuisoque celo Spiritus sancti descendentis testimonio Dei esse Filius declaratur. Cuius diei nomen ex eo quod apparuit gentibus, Epiphania nuncupatur. Epiphania enim, Grece , apparitio uel ostensio dicitur. Tribus ergo ex causis hic dies hoc uocabulum sumpsit. Siue quod tunc in baptismo suo Christus populis fuerit ostensus, siue quod ea die sideris ortu magis est proditus; siue quod primo signo per aquam in uinum conuersam, multis est manifestatus. Illud tamen sciendum, quod licet ea die baptismus Christi, a Ioanne fieri credatur, uniuersale tamen baptisma celebrari in ea, canonica contradicit auctoritas. Pasche ergo tempus tantummodo et Pentecostes, ad hoc ab apostolis  et apostolicis uiris decretum, Romana custodit Ecclesia: que uidelicet duo tempora ad hoc opportuna esse, Christi Domini nostri a mortuis resurrectio, et Spiritus sancti super primitiuam Ecclesiam declarat aduentus. Quicunque ergo  baptizati sumus in Christo Iesu in morte ipsius baptizati sumus, etc. . Et Saluator ascensurus in celum, Apostolis dixit: Ioannes quidem baptizauit aqua; uos autem baptizabimini Spiritu sancto, non post multos hos dies .



CAPUT XXXIII. De Purificatione.

Purificationis ergo matris Domini tempus, post dies quadraginta a natiuitate eius celebratur, quia ex legis precepto hoc tempus statutum est parientibus feminis, quo purificari deberent. Scriptum est  enim in libro Leuitico, quod Dominus per Moysen mandauerit Isrel, ut mulier que in suscepto semine pareret masculum, immunda esset septem diebus, et die octaua circumcideretur infantulus; ipsa uero triginta quatuor diebus maneret in sanguine purificationis sue. Omne sanctum non tangeret, nec ingrederetur sanctuarium, donec implerentur dies purgationis eius. Sin autem feminam pareret, immunda esset duabus hebdomadibus, et quadraginta ac tribus diebus maneret in sanguine purificationis sue. Cumque impleti essent dies purgationis eius, pro filio siue filia deferret agnum anniculum in holocaustum, et pullum columbe, siue turturem pro peccato. Quod si non potuerit agnum offerre, sumeret  duos turtures uel duos pullos columbe, unum in holocaustum, et alterum pro peccato, oraretque pro ea sacerdos, et sic mundaretur . Hac ergo de causa statuta in Ecclesia festiuitas hec, quia matrem Domini secundum legem in hac die constabat purgari; sed non ideo, quod aliqua legali purgatione indiguerit, que Dominum gestabat legis, sed quia iehsu non uenit legem soluere, sed adimplere. uenit ergo mater Domini ad templum secundum legem, ducens secum puerum, ac deferens hostias que lex precepit, ut in nullo patribus fieret dissimilis, ac illud in se primo ostenderet, quod scriptum est: Quanto magnus es, humilia te in omnibus . Obuios habuit grandeuum Simeonem, et Annam multorum annorum uiduam, et ceteras  personas in hoc sacro ministerio affuisse, que benedixerunt et glorificauerunt Deum, et multa de eo uaticinauere, sacer Euangelii textus luculento sermone demonstrat. Ob hanc quippe causam eadem festiuitas Hypante, nuncupatur, quia predicte persone ad templum obuiam Christo aduenerunt, deuoto corde et obsequio, hypantao enim Greco sermone dicitur, quod obuio Latine interpretatur. Est quoque festiuitas hec Purificationis incipiente Februario mense, qui a Februo, id est, Plutone, qui lustrationum potens a gentibus credebatur, ita uocatus est, lustrarique eo mense apud Romanos ciuitatem consuetudo erat, ut iusta diis Manibus soluerentur. Sed hanc lustrandi consuetudinem  bene mutauit Christiana religio, cum in mense eodem, die sancte Marie, plebs uniuersa cum sacerdotibus ac ministris, hymnis, modulationibus deuotis, per ecclesias, perque congrua urbis loca procedit, datosque a pontifice cuncti cereos in manibus gestant ardentes: non utique in lustrationem terrestris imperii quinquennem, sed in perennem regni celestis memoriam, quando iuxta parabolam uirginum prudentium, omnes electi lucentibus bonorum operum lampadibus, obuiam sponso ac regi suo uenientes, mox cum eo ad nuptias superne ciuitatis intrabunt.



CAPUT XXXIu. De Septuagesima, et Sexagesima, et Quinquagesima.

De Septuagesima quoque et Sexagesima, Quinquagesima atque Quadragesima, cur Dominici dies  ante quadragesimale ieiunium sic appellentur, diuersa multorum opinio est; et ideo maxime, quia ipsa Dominica que Septuagesima dicitur, septuagesima dies ante Pascha reperitur: nec ea que Sexagesima, sexagenarium numerum plenum habet usque in Pascha. Nam alii simpliciter narrant hanc Ecclesie esse consuetudinem, et Romana auctoritate ritum huius religionis esse firmatum. Alii dicunt quod synecdochice totum habendum sit dictum, id est ubi maior de minori numero dierum inuenitur, ut est Septuagesima ac Sexagesima, id est a toto partem intelligi debere. Ubi uero minor, ut est Quadragesima, a parte totum intelligi oportere. Alii quoque nescio quorum ore ducti asseuerant, quod  Orientales populi nouem hebdomadas, et Greci octo, et Latini septem ieiunare soleant, et ob hoc his omnibus Alleluia minime in Ecclesia deberi cantari. Alii etiam quorum ratio pre ceteris laudabilior mihi esse uidetur, dicunt Septuagesimam dictam esse propter decem hebdomadas, que sunt ab ipso die usque ad clausum Pasche, quo die alba tolluntur uestimenta a nuper baptizatis. Igitur in Apostolo legimus: Regnauit mors ab Adam usque ad Moysen, et sic usque ad ultima legis que per Moysen data, decurrit in Christi Dei nostri tempora . Porro Sexagesimam inde dici posse, quia sexaginta dies sunt usque ad medium Pasche, quod erit feria quarta paschalis hebdomadis. Quinquagesimam uero rite dictam esse, eo quod tali numero peruenit  usque in diem sanctum resurrectionis. Quadragenarium etiam numerum ita ibi positum, quod cum Dominica sua concurrat ad mysticum Pascha Hebreorum, quod Dominus noster iehsu Christus cum discipulis suis celebrauit, et nos dicimus Cenam Domini. Sed hec omnia nos ita hic posuimus, sicut in aliorum dictis uel scriptis comperimus, lectori uiam dantes, si que ueracius et rationabilius exquisita inuenerit, obtinere. Notandum tamen est, quod a Quinquagesima ieiunium incipere apud Romanos Telesphorus sepe memoratus papa constituit: ut per septem hebdomadas ante Pascha corpus ieiuniis castigemus, quia alias septem post Pascha usque in Pentecosten, in letitia a ieiuniis  relaxare uolumus, ut priorem quinquagesimam in plenitudine peccatorum nostrorum exigamus ad promerendam misericordiam, et in secunda laudibus et orationibus operam dantes, studeamus peruenire ad promissam Spiritus sancti gratiam.



CAPUT XXXu. De die Palmarum.

Dies palmarum ideo celebratur, quia in eo Dominus et Saluator noster, sicut propheta cecinit, Ierusalem tendens, super asellum sedisse perhibetur. Tunc gradiens cum ramis palmarum multitudo plebium obuiam ei, clamauerunt: Hosanna! benedictus qui uenit in nomine Domini rex Isrel . In ramis enim palmarum significabatur uictoria, qua erat Dominus mortem moriendo superaturus:  et tropeo crucis, de diabolo mortis principe triumphaturus. In asello autem super quem sedendo Ierosolymam uenit, indicabat simplicia corda gentilitatis, quam presidendo atque regendo, perducebat ad uisionem pacis. Hoc autem die Symbolum competentibus traditur, propter confinem Dominice Pasche solemnitatem, ut qui ad Dei gratiam percipiendam festinant, fidem quam confitentur agnoscant. uulgus autem ideo eum diem capitularium uocat, quia tunc moris est lauandi capita infantium qui ungendi sunt, ne forte obseruatione Quadragesime sordidata ad unctionem accederent.



CAPUT XXXuI. De Cena Domini.

Cena Domini hec est feria quinta ultime hebdomadis  Quadragesime quando Dominus et Saluator noster post typicum illud Pascha completum, ad uerum Pascha transiens, mysterium corporis et sanguinis sui primum apostolis tradidit, quando post sacramenta celestia discipulus fallax et proditor pretium a Iudeis accepit, et Christi sanguinem uendidit. Eo etiam die Saluator surgens a cena, pedes discipulorum lauit, propter humilitatis formam commendandam, quam docendam uenerat, sicut et ipse consequenter exposuit: quod etiam dicebat potissimum ut facto doceret quod obseruare discipulos premoneret. Hinc est quod eodem die altaria templi, parietes et pauimenta lauantur, uasaque purificantur, que sunt Domino consecrata. Quo die proinde etiam sanctum chrisma conficitur, quia ante biduum  Pasche, Maria caput ac pedes Domini unguento perfudisse perhibetur. Unde et Dominus discipulis suis dixit: Scitis quia post biduum Pascha fiet, et filius hominis tradetur ut crucifigatur . Eodem etiam die  penitentes reconciliantur, quia scilicet ipsa die qua sacramenta corporis et sanguinis sui Dominus primum confecit, ac discipulis suis percipienda tradidit, oportebat ad hec resumenda penitentes restaurentur: eo uidelicet tempore, quo sanguis Christi in remissionem omnium fusus est peccatorum.



CAPUT XXXuII. De Parasceue.

Parasceue, id est, sexta sabbati, ideo in solemnitate  habetur, quia in eo die Christus mysterium crucis expleuit, propter quod uenerat in hunc mundum, ut qui ligno percussi fueramus in Adam, rursus per ligni mysterium sanaremur. Huius enim causa triumphi, humana pusillitas Christo per omnem mundum celebritatem annuam prebet, pro eo quod dignatus est sanguine passionis sue seculum redimere, et peccatum mundi per crucem morte deuicta absoluere, cuius quidem crucis iniuriam non pertulit illa diuinitatis substantia, sed sola suscepte humanitatis natura. Passio enim corporis fuit; diuinitas uero exsors iniurie mansit. Tripartita autem ratio Dominice passionis ostenditur. Prima itaque causa est, ut Christus pro reatu mundi redemptio daretur, scilicet ut quos serpens absorbuerat euomeret, et predam quam  tenebat amitteret, non potentia uictus, sed iustitia: non dominatione, sed ratione. Secunda causa est, ut secuturis hominibus uite magisterium preberetur. Ascendit enim in crucem Christus, ut nobis passionis et resurrectionis preberet exemplum: passionis ad firmandam patientiam; resurrectionis, ad excitandam spem; ut duas uitas nobis ostenderet in carne: unam laboriosam, alteram beatam. Laboriosam quam tolerare debemus, beatam quam sperare debemus. Tertia causa est suscepte crucis, ut superba seculi et inflata sapientia per crucis stultam, ut putatur, predicationem humiliata corrueret, ut pateret id quod stultum Dei est quanto sit hominibus sapientius et quod infirmum Dei est, quanto sit fortius tota hominum fortitudine. Docet autem apostolus  Paulus illuminatos nos debere oculos cordis habere, ad intelligendum que sit latitudo crucis, et longitudo, et altitudo et profundum. Crucis latitudo est transuersum lignum quo extenduntur manus. Longitudo a latitudine deorsum usque ad terram. Altitudo, ab altitudine sursum ad caput. Profundum uero quod terre infixum absconditur. Dicitur homini: Tolle crucem tuam et sequere me. Dum enim cruciatur caro, cum mortificantur membra nostra super terram, fornicatio, immunditia, luxuria et cetera, dumque exterior homo corrumpitur, ut interior renouetur de die in diem, passio est crucis. Et hec quidem dum sint bona opera, tamen adhuc laboriosa, quorum merces requies est. Ideoque dicitur spe gaudentes, ut cogitantes scilicet requiem futuram,  cum hilaritate et laboribus operemur. Hanc hilaritatem significat crucis latitudo in transuerso ligno, ubi figuntur manus; per manus enim opus intelligitur; per latitudinem, hilaritas operantis, quia tristitia facit angustias. Porro per altitudinem crucis cui caput adiungitur, exspectatio superne retributionis de sublimi iustitia Dei sanctificatur, ut et ipsa opera bona non propter beneficia Dei terrena ac temporalia facienda credantur, sed potius propter illud quod desuper sperat fides, que per dilectionem operatur. Iam uero per longitudinem qua totum corpus extenditur, ipsa tolerantia significatur, ut longanimes permaneamus. Unde longanimes dicuntur qui tolerant. Per profundum autem, hoc est partem  illam ligni que in terre abdito defixa latet, sed unde consurgit omne quod eminet, inscrutabilia indicantur iudicia Dei, de quibus occulta cum uoluntate uocatur homo ad participationem tante gratie Dei. Hac ergo die Ecclesie altaria indumentis suis spoliata denudantur, quia in ea Christus suis uestimentis exutus esse legitur, et uelum templi scissum esse occiso Christo, per Euangelium predicatur. Hac die in Ecclesia luminaria non accenduntur, quia in ipso Redemptore crucifixo sidera obscurabantur. In hac die sanctarum plebium presules, quia mandata sibimet legatione funguntur, apud diuinam clementiam humani generis agunt causam, et tota secum Ecclesia congemiscente, postulant et precantur: primum pro statu totius Ecclesie Christi; deinde ut  infidelibus dominetur fides, et idololatre ab impietatis sue liberentur erroribus; ut Iudeis ablato cordis uelamine, lux ueritatis appareat; ut heretici catholice fidei receptione resipiscant; ut schismatici spiritum rediuiue caritatis accipiant; ut lapsis penitentie remedia conferantur; ut denique catechumenis ad regenerationis sacramenta perductis, celestis misericordie aula reseretur, quia pro horum omnium redemptione, in hac die sanguis effusus est Christi. Hec autem non inaniter a Domino peti, rerum ipsarum monstrat affectus: quomodo quidem ex omni errorum genere plurimos Deus dignatur attrahere, quos erutos de potestate tenebrarum transferat in regnum Filii caritatis, ex uasis ire faciat uasa misericordie. Quod a Deo totum diuini  operis esse sentitur, ut hec efficienti Deo semper gratiarum actio laudisque confessio, pro illuminatione talium uel correctione, referatur. Ipsa die a pontifice et a clero et ab omni populo species crucis salutatur, quia passio Redemptoris a fidelibus in hora redemptionis sue digna laude ueneratur. In hac die sacramenta penitus non celebrantur; sed Eucaristiam in cena Domini consecratam, peracto officio lectionum et orationum, et sancte crucis salutatione, resumunt, quia, ut Innocentius papa testis est, ex eo quod apostoli et amatores Christi eo biduo quo crucifixus et sepultus Saluator est, in merore constituti, ab omni cibo abstinuerunt se, hinc traditio Ecclesie habet biduo memorato sacramenta non celebrari, sed magis sanctam resurrectionis  noctem exspectari, et in ipsa cum letitia et gaudio speciali sacrificium offerri. In hac die uespera cum silentio celebratur, ut quieti Dominice sepulture ueneratio exhibeatur.



CAPUT XXXuIII. De sabbato sancto Pasche.

Sabbati paschalis ueneratio hinc celebratur, pro eo quod eadem die Dominus in sepulcro quieuit: unde et bene in Hebreo sermone sabbatum requies interpretatur, siue quod Deus in eo requieuit die, mundo perfecto; siue quod in eo Dominus et Redemptor noster requieuit in sepulcro. Hic autem dies inter mortem Domini et resurrectionem medius est, significans requiem quamdam animarum ab  omni labore omnium molestiarum post mortem, per quam fit transitus per resurrectionem carnis ad illam uitam quam Dominus noster sua resurrectione premonstrasse dignatus est. In hac die cum omni silentio et tranquillitate oportet nos manere, et cum oratione et psalmodia sanctam resurrectionis horam exspectare, ne nos magis cura secularis infestet, et terrena negotia inquietent, quam spiritalia studia et cura salutaris animarum nostrarum occupent. Hac autem die inclinante ad uesperam, statuta celebratio noctis Dominice in Ecclesia incipitur, et primum secundum institutionem Zosimi pape, archidiacono cereum benedicente, apte quidem fit, ut in consecratione luminis paschalis celebratio incipiat, que eterne lucis nobis contulit claritatem. Deinde  lectionum ueteris Testamenti et orationum ordo peragitur, ut innotescat quanta exspectatione a primordio mundi per patriarchas et prophetas salus nostra presagiebatur, que in Saluatoris nostri passione et resurrectione completa est. Deinde litanie aguntur, ut communicatio et memoria et oratio sanctorum nos ad uentura gaudia consequenda adiuuet: quas sequitur baptismi sacramentum, et ascendit grex dealbatorum de lauacro. Quicunque autem scire desiderat quanta auctoritate et ratione baptismum istius temporis nobis commendatur, legat decreta Leonis pape, et inueniet. Post baptismum uero et litanias, sequitur sancta missarum celebratio, et communicatio corporis et sanguinis Domini, cuius participatione quicunque fidelium se  hac nocte abstinuerit, nescio quomodo dicam illum Christianum, exceptis his qui, pro capitalibus criminibus excommunicati, penitentiam gerunt. Notandum uero quod apud Hieronymum legimus, quod in Orientalibus Ecclesiis mos sit in hac nocte, ante mediam noctem, fideles ab ecclesia non recedere, horam illam exspectantes in sacris uigiliis, de qua scriptum est: Media nocte clamor factus est, etc. .



CAPUT XXXIX. De Pascha Domini.

Iam uero paschale sacramentum quod nunc in Saluatoris nostri mysterium manifestissime celebratur, in ueteri Testamento figuraliter primum gestum est, quando agno occiso, Pascha celebrauit populus  Dei in Aegypto: cuius figura in ueritate completa est in Christo, qui sicut ouis ad immolandum ductus est; cuius sanguine illinitis postibus nostris, id est, cuius signo crucis signatis frontibus nostris, a periclitatione huius seculi, tanquam a captiuitate Aegyptia, liberamur. Cuius quidem diem paschalis resurrectionis non solum pro eo celebramus, quod in eodem a mortuis resurrexit, sed etiam et pro aliis sacramentis que per eumdem significantur. Quia enim, sicut dicit Apostolus: Mortuus est propter delicta nostra, et resurrexit propter iustificationem nostram , transitus quidem de morte ad uitam in illa passione Domini et resurrectione sacratus est. Nam et uocabulum ipsum quod Paseha  dicitur, non Grecum, sed Hebreum est. Neque enim a passione, quoniam paschien, Grece, pati dicitur, sed a transitu Hebreo uerbo Pascha appellatum est: quod et maxime euangelista expressit, cum celebraretur a Domino Pascha cum discipulis: Cum uidisset, inquit, iehsu, quia uenit hora ut transiret de mundo ad Patrem . Transitus ergo de hac uita mortali in aliam uitam immortalem, hoc est de morte ad uitam, in passione et resurrectione Domini commendatur. Hic transitus a nobis modo agitur per fidem, que nobis datur in remissionem peccatorum, quando consepelimur cum Christo per baptismum, quasi a mortuis transeuntes de peioribus ad meliora, de corporalibus ad spiritualia, de conuersatione huius uite ad spem future  resurrectionis et glorie. Propter ipsum ergo initium noue uite ad quam transimus, et propter nouum hominem quem iubemur induere et exuere ueterem, expurgantes uetus fermentum, ut simus noua conspersio, quoniam Pascha nostrum immolatus est Christus, propter hanc uite nouitatem, primus mensis in anni mensibus celebrationi attributus est; nam ipse dicitur et mensis nouorum. Quod uero in toto tempore seculi nunc tertium tempus apparuit, ideo resurrectio Domini triduana est. Primum enim tempus est ante legem, secundum sub lege, tertium sub gratia, ubi iam manifestatum est sacramentum quod erat in prophetico enigmate occultum. Hoc ergo et in lunari numero significatur. Quia enim numerus septenarius solet in Scripturis ad quamdam perfectionem  mysticus apparere, in tertia hebdomada lune Pascha celebratur, id est, qui dies occurrerit a 15 in 21, sed non solum propter tempus tertium, quia incipit hebdomada tertia, sed etiam propter illam conuersionem lune. Tunc enim illa ab inferioribus ad superiora conuertitur; et hec nobis de luna similitudo assumitur, de uisibilibus ad inuisibilia, de corporalibus ad spiritualia sacramenta transire, ut magis magisque huic seculo moriamur, et uita nostra abscondatur cum Christo, omnemque lucem studii nostri que ad inferiora uergebat, ad superiora conuertamus, ad illam scilicet eternam contemplationem immutabilis ueritatis. Usque ad uicesimam primam ideo Pascha obseruatur, propter numerum septenarium quo uniuersitatis significatio sepe figuratur,  qui etiam ipsi Ecclesie tribuitur, propter instar uniuersitatis; ideoque et Ioannes apostolus in Apocalypsi septem scribit Ecclesiis. Ecclesia uero adhuc in ista mortalitatis carne constituta, propter istam mutabilitatem, lune nomine in Scripturis sepe uocatur. Quod uero anniuersarius dies paschalis non ad eumdem redit anni diem, sic ut puta dies quo creditur Dominus natus, hoc fit propter Dominicum diem et lunam. Manifestum est enim quo die Dominus crucifixus sit, et in sepulcro fuerit et resurrexerit. Adiuncta est enim ipsorum dierum obseruatio per Nicenum concilium, et orbi uniuerso Christiano persuasum eo modo Pascha celebrari oportere, ut non solum lunam paschalem, sed et  diem Dominicum in qua resurrexit a mortuis, exspectare debeamus. Inde est quod ad eumdem anni [diem] non reuertetur Pascha. Nam Iudei tantumdem mensem nouorum et lunam obseruant: diem autem addendum patres nostri censuerunt, ut et nostra festiuitas a Iudeorum festiuitate distingueretur. Initium uidelicet primi mensis obseruandum est, ab octauo Iduum Martiarum usque in Nonarum Aprilium diem. Quarta decima uero luna Pasche a duodecima Kalend. Aprilis usque in decimam quartam Kalendas Maii, querenda est. Porro dies Pasche Dominica, ab undecima Kalendis Aprilis usque in septimam Kalendas Maii, et hoc a luna quindecima usque ad uicesimam primam. Nunquam ergo contingere potest, ut luna decima quarta primi mensis  ante uernale equinoctium, quod fit in XII Kalendis Aprilis, eueniat, quia luminare minus luminare maius sequi in plenitudine sua non precedere debet. Nam cum in ueteri Testamento tribus argumentorum indiciis paschale tempus obseruari sit preceptum, uidelicet ut post equinoctium, et mense primo, ut tertia eius septimana, id est, a uespera decime quarte lune quod est initium decime quinte usque in uesperam, id est, terminum uigesime prime, celebretur, quarta in eiusdem obseruatione regula est nobis a tempore Dominice resurrectionis imposita, ut cum equinoctio transcenso lunam primi mensis quartam decimam uespere ortum facere uiderimus, non statim ad faciendum Pascha prosiliamus, sed Dominicum exspectantes in ipso  congrue Pascha celebremus. Et si fieri posset ut eadem omnibus annis sabbati die luna quarta decima contigisset, nichil nostre paschalis obseruantie tempus a legali discreparet. Nam et nos ipsi iuxta legis edicta, semper quarta decima luna primi mensis ad uesperam, immolantes et comedentes agni immaculati carnem, sanguinemque illius, ad repellendum exterminatorem, nostris postibus aspergentes, id est, baptismi et paschalium celebrantes solemnia missarum, spiritalem superaremus Aegyptum, atque illucescente mane in luna decima quinta mensis eiusdem, primum Azymorum diem intraremus, septemque dies eiusdem celebritatis legitimos, a mane decimi quinti diei, usque in uesperam uicesimi primi mensis ipsius, id est, a Dominico Pasche, usque in Dominicum octauum  Pasche, debita ueneratione compleremus. Sed quoniam lune dies idem diuersas septimane deuoluitur in ferias, inde fit ut qui propter resurrectionem Redemptoris nostri Dominicum diem Pasche initium seruare docemur, aliquoties nostra festiuitas septimo post legalium Azymorum exordium sumat ingressum, nonnunquam tamen contingat, ut nostra solemnitas paschalis aliquem legalium pasche dierum, sepe autem omnes intra se complectatur. Notan dum tamen quod inter pascha et azyma legis hoc distat, quod illa una dies qua agnum occidi necesse erat, et nocte sequenti transiens Dominus primogenita Aegyptiorum percussit, liberans domus filiorum Isrel signatas agni sanguine , pascha dicebatur,  sequentes uero dies septem, id est, a decimo quinto usque ad uicesimum primum mensis eiusdem, azymorum proprie uocabantur. Quem legalium morem Ecclesia non ignobiliter etiam imitatur, unam uidelicet noctem transitus Dominice resurrectionis a mortuis, qua, impios triumphando, fideles saluare dignatus est, principaliter obseruans, ac deinde alios septem dies in memoriam eiusdem dominice resurrectionis congrua festiuitate subiungens quos septem dies Albas uocitamus, propter eos qui in sancta nocte baptizati, albis per totam hebdomadam utuntur uestibus; et tunc maxime dum alba tolluntur a baptizatis uestimenta, per manus impositionem a pontifice Spiritum sanctum accipere conueniens est, qui in baptismo omnium receperunt remissionem peccatorum,  et per septem dies euangelico castitatis habitu et luminibus celestis claritatis sanctis assistere sacrificiis solent.



CAPUT XL. De Ascensione Domini.

Ascensionis Dominice solemnitas ideo celebratur, quia eodem die post mundi uictoriam, post inferni regressum, ascendere Christus memoratur ad celos, sicut scriptum est: Ascendens in altum, cepit captiuitatem, dedit dona hominibus . Que festiuitas ideo per reuolutum circulum annorum celebratur, ut humanitas assumpte carnis ascendens ad dexteram Patris in memoriam reuocetur: cuius corpus ita in celo esse credimus, ut erat quando ascendit,  quod et uox angelica protestatur dicens: Sic ueniet quemadmodum uidistis eum euntem in celum , id est, eadem carnis specie atque substantia, cui profecto carni immortalitatem dedit, naturam non abstulit. Dextera autem Patris ad quam idem Filius sedere creditur, non est corporea, quod nefas est de Deo sentire, sed dextera Patris, est beatitudo perpetua, que sanctis in resurrectione promittitur, id est uniuerse Ecclesie que est corpus Christi; sicut et sinistra eius intelligitur miseria et pena perpetua, que impiis dabitur. Ante hanc ergo diem Ascensionis Domini, mos est Ecclesiarum Occidentis per tres dies proximos ieiunium exercere, et litanias agere, et hoc congrue. Nam si credimus Christum in hoc tempore ad celos ascendisse, dignum est etiam ut  ante Ascensionis eius diem operam demus ieiuniis et orationibus, castigantes carnem nostram, et crucem eius in nobismetipsis gestantes, quatenus illum sequi mereamur. Qui enim, inquit, uult post me uenire, abneget semetipsum, et tollat crucem suam, et sequatur me . Sicut ergo portamus in manibus nostris speciem crucis eius, ita portemus et in carne nostra similitudinem passionis eius. Qui autem sunt Christi, dixit Apostolus, carnem suam crucifixerunt cum uitiis et concupiscentiis . Et ita fiet, ut ubi Christus post resurrectionem suam cum gloria ascendit, illuc et nos resurgentes a mortuis, in carne incorruptibili per eius gratiam ascendere ualeamus, sicut dicit idem Apostolus: Si enim, inquit,  complantati facti sumus similitudini mortis eius, simul et resurrectionis erimus .



CAPUT XLI. De Pentecoste.

Initium sane et causa festiuitatis Pentecostes, id est, quinquagesime, paulo altius repetenda est. Pentecostes enim dies hinc cepit exordium, quando Dei uox in Sina monte desuper intonans audita est, et lex data est Moysi. In Nouo autem Testamento Pentecostes cepit, quando aduentum sancti Spiritus quem Christus promisit, exhibuit, quem ait non esse uenturum, nisi ipse ascendisset in celum. Denique dum portam celi Christus intrasset, decem diebus interpositis, intremuit subito orantibus apostolis locus, et descendente Spiritu sancto super eos, conflammati  sunt, ita ut linguis omnium gentium Dei magnalia loquerentur. Aduentus itaque Spiritus sancti de celo super apostolos in uarietate linguarum diffusam solemnitatem transmisit in posteros, eaque de causa Pentecoste celebratur, et dies ipse proinde insignis habetur. Concordat autem hec festiuitas Euangelii, cum festiuitate legis. Illic enim posteaquam agnus immolatus est, interpositis quinquaginta diebus, data est lex Moysi scripta digito Dei. Hic postquam occisus est Christus, qui tanquam ouis ad immolandum ductus est, celebratur uerum Pascha, et interpositis quinquaginta diebus, Spiritus sanctus datur, qui est digitus Dei, super centum et uiginti discipulos Mosaice etatis numero constitutos. Siquidem et hec festiuitas aliud obtinet sacramentum.  Constat enim ex septem septimanis. Sed dierum quidem septimane generant eamdem Pentecosten in quo fit peccati remissio per Spiritum sanctum. Annorum uero septimane quinquagesimum annum faciunt, qui apud Hebreos iubileus nominatur, in quo similiter terre fit remissio, et seruorum libertas, et possessionum restitutio, que pretio fuerant comparata. Septem etenim septies multiplicati quinquagenarium ex se generant numerum, assumpta monade quam ex futuri seculi figura presumptam esse maiorum auctoritas tradit. Fit enim ipsa et octaua semper et prima, imo ipsa est semper una, que est omnis dies. Necesse est enim sabbatismum animarum populi illuc occurrere atque ibi compleri ubi datur pars his qui octo, sicut quidam disserens Salomonis  dicta sapienter exposuit . Idcirco autem totius quinquagesime dies post Domini resurrectionem resoluta abstinentia in sola letitia celebrantur, propter figuram future resurrectionis, ubi iam non labor, sed requies erit letitie. Ideo his diebus nec genua in oratione flectuntur, quia sicut quidam sapientum ait, in flexu genuum penitentie et luctus indicium est. Unde etiam per omnia eamdem in illis solemnitatem quam Dominico die custodimus, in qua maiores nostri nec ieiunium agendum, nec genua esse flectenda, ob reuerentiam Dominice resurrectionis, tradiderunt. His diebus sanctis alleluia propter gaudium resurrectionis assidue esse cantandum in Ecclesia magistri sanciuerunt Ecclesie. Quia uero a  Dominica Septuagesime toto tempore ieiunii, usque in Pascha, quo penitentie et corporis nostri mortificationi instare debemus, ab ista laude abstinendum est, licet nullo tempore in Ecclesia laus Dei desit, ita in diebus solemnitatis paschalis, imo per totam Quinquagesimam usque in Pentecosten, atque in Dominicis diebus, quando letari nos conuenit, et ieiunio relaxari, sine cessatione illam in cantu frequentare debemus. Ante pascha ergo tempus ieiunii presentis uite significationem tenet, quia propter peccata nostra penis erumnisque quotidie affligimur. Tempus uero quinquagesime paschalis futuram resurrectionem corporum nostrorum, id est, eternam in celis uitam, eo quod caput nostrum eo tempore resurrexerit, demonstrat, ac ideo celeste canticum alleluia, quod  Ioannes apostolus in celis sanctorum turbam multam canere in Apocalypsi commemorat, eo tempore frequentandum esse, quo immortalitatem nostram desideramus, Saluatoris nostri glorificationem celebrantes; et hoc optandum, ut qui in terra aliena positi canticum Domini cantare digne non possumus, ad terram uiuentium perueniamus, qua sine fine gaudentes canticum nouum Domino sine cessatione in eternum decantemus. In sabbato autem sancto Pentecostes, sicut in sabbato sancto Pasche, baptismum celebratur, lectionibus ueteris Testamenti ante recitatis, et orationibus atque litaniis ante peractis, subsequente sancta missarum celebratione. Bene quoque sabbatum sanctum Pentecostes simili celebratione sabbato sancto Pasche ueneratur, quia ipse  unigenitus Dei Filius in fide credentium, et in uirtute operum, nullam inter se et Spiritum sanctum uoluit esse distantiam, quia nulla est diuersitas in natura, dicens: Ego rogabo Patrem meum, et alium paracletum dabit uobis, ut uobiscum sit in eternum, Spiritum ueritatis . Et iterum: Paracletus autem Spiritus sanctus, quem mittet Pater meus in nomine meo, ille uos docebit omnia, et suggeret uniuersa quecunque dixero uobis . Et iterum: Cum uenerit ille Spiritus ueritatis, diriget uos in omnem ueritatem . Cum utique ueritas Christus sit et Spiritus sanctus ueritas, nomenque paracleti utrique sit proprium, non dissimile est festum, ubi semper unum est sacramentum.



CAPUT XLII.  De die Dominico.

Dominicum diem apostoli ideo religiosa solemnitate sanxerunt, quia in eodem Redemptor noster a mortuis resurrexit, ideo Dominicus appellatur, ut in eo a terrenis operibus uel mundi illecebris abstinentes, tantum diuinis cultibus seruiamus, dantes scilicet diei huic honorem et reuerentiam, propter spem resurrectionis nostre, quam habemus in illa. Nam sicut ipse Dominus iehsu Christus et Saluator noster tertia die resurrexit a mortuis, ita et nos resurrecturos in nouissimo die speramus. Unde etiam in Dominico die stantes oramus, quod est signum future resurrectionis. Hoc agit Ecclesia uniuersa, que in peregrinatione mortalitatis inuenta est, exspectans  in fine seculi, quod in Domini nostri Iesu Christi corpore premonstratum est, qui est primogenitus a mortuis. Sabbatum autem a priore populo in otio corporaliter celebratum legimus, ut figura esset in requiem, unde et sabbatum requies interpretatur. Dies autem Dominicus, non Iudeis sed Christianis per resurrectionem Domini declaratus est, et ex illo cepit habere festiuitatem suam. Ipse est enim dies primus, qui post septimum reperitur octauus, unde et in Ecclesiaste ad duorum Testamentorum significationem dicitur: Illi septem, idem illi octo. Primo enim solum celebrandum sabbatum traditum est, quia erat antea requies mortuorum, resurrectio autem nullius erat usque ad Christum Dominum, qui resurgens a mortuis, non moritur, mors illi ultra non  dominabitur. Iam postquam facta est talis resurrectio in corpore Domini, ut preiret in capite Ecclesie, quod corpus Ecclesie speraret in fine, dies Dominicus octauus, qui et primus, in festiuitate successit. Apparet autem hunc diem etiam in Scripturis sanctis esse solemnem. Ipse enim est dies primus seculi, in ipso formata sunt elementa mundi, in ipso creati sunt Angeli, in ipso quoque a mortuis resurrexit Christus, in ipso de celis Spiritus sanctus super apostolos descendit, manna in eo die in eremo primo de celo datum est. Sic enim dicit Dominus: Sex diebus colligetis manna, in die autem sexto duplum colligetis . Sextus enim dies est parasceue, qui ante sabbatum ponitur, sabbatum autem octauus dies est, quem sequitur Dominicus in quo primum manna de  celo uenit. Unde intelligant Iudei iam tunc prelatam esse Iudaico sabbato Dominicam nostram, iam tunc indicatum quod in sabbato ipsorum gratia Dei de celo ad eos nulla descenderit, sed in nostra Dominica in qua primum Dominus eam pluit.



CAPUT XLIII. De festiuitatibus sanctorum.

Festiuitates apostolorum siue in honorem martyrum solemnitates, antiqui patres in uenerationis mysterio celebrare sanxerunt , uel ad excitandam imitationem, uel ut meritis eorum consociemur, atque orationibus adiuuemur, ita tamen, ut nulli martyrum, sed ipsi Deo martyrum, quamuis in memoriis martyrum, constituamus altaria. Quis enim antistitum in locis sanctorum corporum assistens  altari aliquando dixit: Offerimus tibi, Petre, aut Paule, aut Cypriane? Sed quod offertur, Deo offertur, qui martyres coronauit, apud memorias eorum quos coronauit, quod ex ipsorum amore maior affectus exsurgat ad acuendam caritatem, et in illos quos imitari possemus, et in illo quo adiuuante possimus. Colimus ergo martyres eo cultu dilectionis et societatis, quo et in hac uita coluntur sancti homines Dei, quorum cor ad talem pro euangelica ueritate passionem paratum sentimus, sed illos tanto deuotius, quanto securius post incerta omnia superata, quanto etiam fidentiori laude predicamus, iam in uita feliciore uictores, quam in ista adhuc usque pugnantes. At uero illo cultu qui Grece latreia, dicitur,  Latine uno uerbo dici non potest, cum proprie sit quedam diuinitati debita seruitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii, unde idololatria dicitur eorum, qui hoc etiam idolis exhibent, nullo modo aliquid tale offerimus aut offerendum precipimus, uel cuiquam martyri, uel cuiquam sancte anime, uel cuiquam angelo, et quisquis in hunc errorem dilabitur, corripiatur per sanam doctrinam, siue ut corrigatur, siue ut caueatur dum etiam ipsi sancti uel homines uel angeli exhiberi sibi nolint, quod uni Deo deberi norint. Apparuit hoc in Paulo et Barnaba cum, commoti miraculis, que per eos facta sunt, Lycaonii, tanquam diis immolare uoluerunt . Conscissis enim uestimentis suis, confitentes et persuadentes  se deos non esse, ista sibi uetuerunt. Apparuit et in angelis, sicut et in Apocalypsi legimus angelum se adorare prohibentem ac dicentem adoratori suo: Conseruus tuus sum et fratrum tuorum, Deum adora . Recte itaque scribitur homini ab angelo prohibitum esse adorare se, sed unum Deum sub quo ei esset et ille conseruus. Non ergo sit nobis ille diuine religionis cultus in angelos aut martyres, quia non sic habentur ut tales querant honores ut Deus, quia nec ipsi uolunt se coli pro Deo, sed illum a nobis coli uolunt quo illuminante letantur. Honorandi ergo sunt martyres, propter imitationem, non adorandi propter religionem, honorandi caritate non seruitute. Notandum uero quod Felix, papa Romanus, uigesimus septimus post sanctum Petrum,  legitur constituisse supra memorias martyrum missas celebrari. Attamen beatus Gregorius papa sexagesimus sextus Romane urbis constituit supra corpus missas celebrari. Dicuntur quedam festiuitates natalitia, et merito. Quomodo enim consuete nasci dicitur, cum quis, de utero matris procedens, hanc in lucem egreditur, ita rectissime potest natus dici, quia uinculis carnis solutus, ad lucem sublimatur eternam, et inde mos obtinuit ecclesiasticus, ut dies beatorum martyrum, siue confessorum Christi, qui de seculo transierunt, natales uocitemus, eorumque solemnia, non funebria, sed natalitia dicantur.



CAPUT XLIu. De sacrificiis pro defunctis offerendis.

Sacrificium pro defunctorum fidelium requie offerre,  uel pro eis orare, quia per totum orbem hoc custoditur, credimus quod ab ipsis apostolis traditum sit. Hoc enim ubique catholica tenet Ecclesia, que nisi crederet fidelibus defunctis dimitti peccata, non pro eorum specialibus uel eleemosynam faceret, uel sacrificium offerret. Nam et cum dicit, qui peccauerit in Spiritum sanctum, non remittetur ei in hoc seculo, neque in futuro , demonstrat quibusdam illic dimittenda peccata, et quedam purgatorio igne purganda. Ergo ut in libris dialogi sanctus Gregorius narrat, et Beda magister in Gestis angelorum, frequenter exemplo ostensum seu uisione reuelatum est, animabus defunctorum multum prodesse pro eis sacrificia. Et in quodam loco dictum  est a sancto Augustino, defunctorum animas sine dubio pietate suorum uiuentium releuari, cum pro illis sacrificium offertur, uel eleemosyne fiunt si tamen aliquod quisque sibi meritum preparauit, dum adhuc in corpore uiueret, pro qua ista prosint, quecunque pro illo fiunt. Nam non omnibus prosunt, nisi pro differentia uite, que quisque gessit in corpore. Nam pro ualde bonis gratiarum actiones sunt, pro non ualde bonis, et non ualde malis, propitiationes sunt, pro ualde malis, si etiam nulla sunt adiumenta mortuorum, qualescunque tamen uiuorum consolationes sunt. Quibus autem prosunt, aut ad hoc prosunt, ut sit plena remissio, aut certe ut tolerabilior fiat ipsa damnatio.



CAPUT XLu.  De Enceniis, et unde omnis ordo ille originem duxerit.

Festiuitates annuas dedicationis ecclesiarum, ex more ueterum celebrari, in Euangelio legimus, ubi dicitur: Facta sunt autem encenia Ierosolymis . Encenia quippe festiuitates erant dedicationes templi. Grece enim dicitur nouum. Quodcunque enim aliquid nouum fuerit dedicatum, encenia uocatur. Illum enim diem quo dedicatum est templum a Salomone, sicut Regum liber et Paralipomenon narrat, Iudei solemniter celebrabant, et ipse dies apud eos festus habebatur; qui usus uidelicet in illis exoleuit qui caruerunt et cultu et templo. Christiani autem seruant morem illum patrum, in quibus gloria translata uidetur. Nam quod  in dedicatione templi, in nocte precedente diem dedicationis, reliquie sanctorum feretro condite in tentorio uigiliis custodiuntur, quid aliud demonstrat, quam quod arca testamenti cum sanctis que in ea erant, in tabernaculo Mosaico ante edificationem templi per excubias Leuitarum seruabatur. Et quod in tempore dedicationis multitudine undique conuocata, feretrum cum reliquiis sanctorum per sacerdotes de tentorio ad templum fertur, quid aliud intimat, quam quod liber Paralipomenon narrat, quod uenerunt omnes uiri Isrel ad regem Salomonem in die solemni, et portauerunt Leuite arcam federis Domini cum omni apparatu tabernaculi, et intulerunt eam sacerdotes in locum suum , id est, oraculum templi in sancta sanctorum? Quod uero  pontifex simul cum sacerdotibus feretrum portantibus, et omni clero ac cetero populo laudem et litanias canendo antequam ingrediatur in templum, ter foris illud circuit, quid aliud significat, quam quod in aduentu Domini et sanctorum eius, qui fit per inuocationem eius sicut ipse dixit: Ubi duo uel tres congregati fuerint in nomine meo, in medio eorum sum , omnis superbia et uirtus diaboli, si que in domo latitauerit, corruat et dissipetur, et quod secundum prophetam: Exaltabitur Dominus solus in die illa, et uocabitur deinceps nomen loci illius Dominus . Legimus etiam in Iesu Naue, quod sacerdotes et Leuite, atque uniuersus Isrel simul cum arca Domini circumirent  urbem Iericho, et sacerdotibus clangentibus buccinis et conclamante uniuerso populo, subito corruerunt muri ciuitatis, quod utique significat ad uocem predicationis et laudis Domini post Saluatoris aduentum, superbiam mundanam corruisse, et regnum diaboli destructum esse. Quod uero duodecim lucerne intus iuxta parietes templi ponuntur, duodenarium numerum exprimit apostolorum et patriarcharum, quem etiam Ioannes apostolus in Apocalypsi commemorat in edificio celestis Ierusalem esse insignem. Quod uero altare post aspersionem aque chrismate perungitur, ad imitationem patriarche Iacob factum est: qui post uisionem illam terribilem, erexit lapidem in titulum, fundens oleum desuper, uocans locum, domus Dei . Legiturque  in Exodo, quod Moyses faceret sanctum unctionis oleum, ungeretque ex eo tabernaculum testimonii, et arcam testamenti, mensamque cum uasis suis, candelabrum et utensilia eius, altare thymiamatis et holocausti, et uniuersam supellectilem que ad cultum eorum pertinet. Aaron quoque et filios eius, ut sacerdotio Domini fungerentur. Benedicit, ut res sacrificande sacro chrismatis liniantur unguento, ut demonstretur quod omnis sanctificatio constat in Spiritu sancto, cuius uirtus inuisibilis sancto chrismate ad sanctificationem prebendam permista est. Quod uero tunc incensum a pontifice super altare ponitur, significat sacerdotis puram super illud orationem esse debere, ut possit dicere Domino cum Propheta: Dirigatur oratio mea  sicut incensum in conspectu tuo . Quod autem subtus tabulam altaris reliquie sanctorum ponuntur, significat sanctos sub throno Dei sedes et requiem habere. Testatur etiam hoc Ioannes in Apocalypsi, cum dicit: uidi subtus altare animas interfectorum propter uerbum Dei, et propter testimonium quod habebant, et clamabant uoce magna dicentes: Usquequo Domine sanctus uerus, non uindicas et iudicas sanguinem de his qui habitant in terra? Et date sunt his singule stole albe, et dictum est illis, ut requiescerent tempus adhuc modicum, donec impleantur conserui eorum et fratres eorum, qui interficiendi sunt sicut et illi . Perfecta uero dedicatione templi et altaris, induit se pontifex et clerus uestimentis aliis, et celebrant solemniter  sanctarum missarum celebrationem. Et hoc ex ueteri usu seruatum est, quia legitur in Paralipomenon, quod postquam collata sit arca in loco suo, id est, in sanctis sanctorum, et egressis sacerdotibus de sanctuario, omnes sacerdotes sanctificati sint, et tam Leuite quam cantores, et qui sub Asaph erant, et qui sub Eman, et qui sub Idithun, filii et fratres uestiti byssinis, cymbalis et psalteriis et citharis concrepabant, stantes ad orientalem plagam altaris, et reliqua . Et item: Rex autem et omnis populus, immolabant uictimas coram Domino. Et paulo post: Et dedicauit domum Dei rex et uniuersus populus. Sacerdotes autem stabant in officiis suis, etc. . In hoc autem istud prestantius  est ueteri illi dedicationi, quod illic mactabantur boum et ouium multa millia, hic uero immolatur agni illius corpus, qui abstulit peccata mundi; illic concrepabat multitudo tubarum et cymbalorum, et cetera instrumenta musicorum, hic autem iubilus ex deuoto pectore prolatus, suauiter sonat per uoces hominum. Quantum autem distat ab umbra ueritas, tantum distat a legali uictima nostrum sacrificium, et quantum prestat insensibili sensibile, tantum prestat laus uocis humane ex puro corde prolata, inani flatu tubarum, et percussione cymbalorum. Sed quia omnia in figuram contingebant illis, et nos reuelata facie gloriam Domini contemplamur, morem illum ueterum translatum in nostra religione tanto congruentius quanto uerius obseruamus.  Omnes autem festiuitates pro uarietate religionum, diuersaque in honorem martyrum tempora, ideo a uiris prudentibus instituta sunt, ne forte rara congregatio populi fidem minueret in Christo. Propterea ergo dies aliqui constituti sunt, ut in unum omnes pariter conuenirent, et ex conspectu mutuo, et fides crescat, et letitia maior oriatur.



CAPUT XLuI. De festiuitate ueterum, et unde et festa uel ferie sint dicte.

Festi autem dies in ueteri lege isti fuerunt: dies Azymorum et Phase, quando, luna plenissima, abiecto fermento, agnus immolabatur. Dies Pentecostes, qua in uertice montis, Sina lex data est Moysi, in quo de frugibus primi panes offerebantur propositionis.  Dies sabbatorum, in quo otia celebrabantur, et in quo manna in deserto non licebat colligere. Dies Neomeniarum, celebratio noue lune. Semper autem Iudei in mensium principio, hoc est prima luna, diem festum agebant. Sed idcirco in principio mensis hoc faciebant, quia deficiente luna, tempus finitur, et iterum nascente, incipitur. Dies autem tubarum septimi mensis principium est, quando Iudei solemnitatem agentes amplius tuba canebant, et plura offerebant in eo sacrificia quam per singulos menses. In hoc mense primo, decimo die mensis huius, dies propitiationum siue expiationum erat, quando pontifex semel in anno introibat in sancta sanctorum, et populo foris orante, ipse solus intus orabat, tam pro sua quam populi ignorantia offerens  incensum Domino super altare thymiamatis. In quo mense et dies erant celeberrimi Scenopegie, id est, Tabernaculorum, quando a quindecimo die mensis huius, per septem dies in umbraculis habitabant, sumentes sibi spatulas palmarum, et ramos ligni densarum frondium, et salices de torrente, et letabantur coram Domino Deo suo, in commemorationem exitus illorum de Aegypto, quod Dominus eos in tabernaculis habitare fecerit, cum eduxerit eos de terra Aegypti. Dies ieiunii, primi, quarti, septimi et decimi mensis, ob eas causas celebres apud eos fuerunt ob quas supra commemorauimus, cum de ieiunio disputabamus. Festi autem inde uocantur, quod ius in eis fatur, id est, dicitur, et nefasti,  quibus non dicitur. Similiter et ferie a fando dicuntur, ob quam causam Siluester papa primus apud Romanos constituit ut dierum nomina que antea secundum nomina deorum suorum uocabant, id est, Solis, Lune, Martis, Mercurii, ueneris, Saturni, feria deinceps uocarent, id est, prima feria, secunda feria, tertia feria, quarta feria, quinta feria, sexta feria, quia in principio Genesis scriptum est quod Deus per singulos dies dixerit: prima, Fiat lux; secunda, Fiat firmamentum; tertia, Producat terra herbam uirentem, similiter, etc. Sabbatum autem antiquo legis uocabulo uocare precepit, et primam feriam diem Dominicam, eo quod Dominus in illa resurrexit. Statuit autem idem papa ut otium sabbati magis in diem Dominicam transferretur, ut ea die a  terrenis operibus ad laudandum Deum uacaremus, iuxta illud quod scriptum est: uacate et uidete, quoniam ego sum Deus . Secundum hunc autem morem in natalitiis sanctorum uacare, id est, ad laudes Dei celebrandas, sancta nos iubet Ecclesia. Ceterum qui his diebus ad hoc uacare uult ab agri cultura, ut crapule et ebrietati deseruiat, uel iocis inanibus operam det, agnoscat se magis peccare per tale otium quam si alicui utili operi insisteret, Salomone teste, qui ait: ue illis qui morantur in uino, et student calicibus epotandis , et item: Acceptus, inquit, regi, minister est intelligens, iracundiam inutilis sustinebit . Sed quia de festiuitatibus celebrioribus, ad instructionem eorum qui in Ecclesia Deo seruiunt, et populo  presunt, secundum sensum maiorum iam supra diximus, de origine quoque cantus, et lectionum, et auctoritate Symboli, adhuc in presenti dicamus.



CAPUT XLuII. De cantico.

Canticum enim primus omnium Moyses legitur instituisse, quando percussa Aegypto decem plagis, et Pharaone submerso, cum populo per insueta maris itinera, ad desertum gratulabundus egressus est, dicens: Cantemus Domino, gloriose enim honorificatus est . Item, idem auctor in Deuteronomio canticum presagium futurorum conscripsit. Deinde quoque Debbora non ignobilis femina, in libro Iudicum hoc mysterio functa reperitur;  postea multos non solum uiros, sed etiam feminas spiritu diuino completas, Dei cecinisse mysteria. Canticum autem uox humana est; psalmus autem, qui canitur ad psalterium.



CAPUT XLuIII. De psalmis.

Psallere autem usum esse primum Moysen, Dauid prophetam in magno mysterio, prodit Ecclesia. Hic enim a pueritia in hoc munus a Domino specialiter electus, et cantorum princeps, psalmorumque thesaurus esse promeruit. Cuius psalterium idcirco cum melodia cantilenarum suauium ab Ecclesia frequentatur, quo facilius animi ad compunctionem flectantur. Primitiua autem Ecclesia ita psallebat,  ut modico flexu uocis faceret resonare psallentem, ita ut pronuntianti uicinior esset quam canenti. Propter carnales autem in Ecclesia non propter spiritales, consuetudo cantandi est instituta, ut quia uerbis non compunguntur, suauitate modulaminis moueantur. Sic namque et beatissimus Augustinus in libro Confessionum suarum, consuetudinem canendi approbat in Ecclesia, ut per oblectamenta, inquit, aurium, infirmior animus ad effectum pietatis exsurgat. Nam idipsis sanctis dictis, religiosius et ardentius mouentur animi nostri ad flammam pietatis cum cantatur, quam si non cantetur. Omnes enim affectus nostri pre sonorum diuersitate uel nouitate, nescio qua occulta familiaritate excitantur magis, cum suaui et artificiosa uoce cantatur. Psalmistam  autem et uoce et arte preclarum illustremque esse oportet, ita ut oblectamento dulcedinis animos incitet auditorum. uox autem eius non asper uel rauca, uel dissona, sed canora erit, suauis, liquida, atque acuta, habens sonum et melodiam sancte religionis congruentem, non que tragicam exclamet artem, sed que Christianam simplicitatem in ipsa modulatione demonstret, neque que musico gestu, uel theatrali arte redoleat, sed que compunctionem magis audientibus faciat. Perfecta autem uox est, alta, clara et suauis: alta, ut in sublime sufficiat; clara, ut aures adimpleat; suauis, ut animis audientium blandiatur. Si autem ex his aliquid defuerit, perfecta uox non erit. Antiqui enim pridie quam cantandum erat, cibis abstinebant, pallentia tantum  legumina causa uocis sumebant, unde et uulgo cantores fabarii dicti sunt. Si ergo hoc apud gentiles tantum seruande uocis causa agebatur, quanto magis apud Christianos, quos non tam uocis quam uirtutis ipsius tenet cura, ab omni illecebra uoluptatum abstinere oportet.



CAPUT XLIX. De hymnis.

Hymnos primum eumdem Dauid prophetam condidisse ac cecinisse, manifestum est, deinde et alios prophetas. Postea quidem et tres pueri in fornace positi, conuocata omnium creatura, creatori omnium hymnum canentes dixerunt. Itaque et in hymnis et psalmis canendis, non solum prophetarum, sed etiam ipsius Domini et apostolorum habemus  exemplum, et precepta de hac re utilia ad mouendum pie animum et inflammandum diuine dilectionis affectum. Sunt autem diuini hymni, sunt et ingenio humano compositi. Hilarius autem Gallus episcopus, Pictauis genitus, eloquentia conspicuus, hymnorum carmine floruit primus, post quem Ambrosius episcopus uir magne glorie in Christo, et in Ecclesia clarissimus doctor, copiosus in huiusmodi carmine floruisse cognoscitur, atque inde hymni ex eius nomine Ambrosiani uocantur, quia eius tempore primum in Ecclesia Mediolanensi celebrari ceperunt, cuius celebritatis deuotio dehinc per totius Occidentis Ecclesias obseruatur. Carmina autem quecunque in laudem Dei dicuntur, hymni uocantur.



CAPUT L. De antiphonis.

Antiphonas Greci primi composuerunt, duobus thoris alternatim concinentibus, quasi duo seraphim, duoque Testamenta inuicem sibi conclamantia. Apud Latinos autem primus idem beatissimus Ambrosius antiphonas instituit, Grecorum exemplum imitatus; ex hinc in cunctis Occiduis regionibus earum usus increbuit.



CAPUT LI. De responsoriis.

Responsotia ab Italis longo tempore ante sunt reperta, et uocata hoc nomine, quod uno canente chorus reconsonando respondeat. Antea autem id solus quisque agebat, nunc interdum unus, interdum duo  uel tres communiter canent, choro in plurimis respondente.



CAPUT LII. De lectionibus.

Lectiones pronuntiare, antique institutionis esse, Iudeorum traditio habet. Nam et ipsi legitimis prefinitisque diebus, ex lege et prophetis, lectionibus utuntur, et hoc de ueteri Patrum institutione seruantes. Est autem lectio non parua audientium edificatio: unde oportet ut quando psallitur, psallatur ab omnibus; cum oratur, oretur ab omnibus; cum lectio legitur, facto silentio eque audiatur a cunctis. Nam et si tunc superueniat quisque cum lectio celebratur, adoret tantum Deum, et, presignata fronte, aurem sollicite accommodet. Patet tempus orandi,  cum omnes oramus; patet cum uoluerit orare priuatim, obtentu orationis. Ne perdideris lectionem, quia non semper quilibet paratam eam potest habere, cum orandi potestas in promptu sit; nec putes paruam nasci utilitatem ex lectionis auditu: siquidem oratio ipsa fit pinguior, dum mens recenti lectione signata, per diuinarum rerum  imagines currit. Nam et Maria soror Marthe, que sedens ad pedes Iesu, sorore neglecta, uerbum intentius audiebat, bonam partem sibi elegisse Domini uoce firmatur . Ideo et diaconus clara uoce silentium admonet, ut siue dum psallitur, siue dum lectio pronuntiatur, ab omnibus unitas conseruetur, ut quod omnibus predicatur, equaliter ab omnibus audiatur. Quicunque enim officium decenter  et rite peragere uult, doctrina et libris debet esse imbutus, sensuumque ac uerborum scientia perornatus, ita ut in distinctionibus sententiarum intelligat ubi finiatur iunctura, ubi adhuc pendeat oratio, usque ubi sententia extrema claudatur, sicque expeditus, uim pronuntiationis obtinebit, ut ad intellectum mentes omnium sensusque permoueat. Discernendo genera pronuntiationum, atque exprimendo proprios sententiarum affectus, modo uoce indicantis simpliciter, modo dolentis, modo indignantis, modo increpantis, modo exhortantis, modo miserantis, modo percontantis, et his similia secundum genus proprie pronuntiationis, expromenda sunt. Multa sunt enim in scripturis, que nisi proprio modo pronuntientur,  in contrariam recedunt sententiam, sicut est illud Apostoli: Quis accusabit aduersus electos Dei? Deus qui iustificat . Quod si quasi infirmitatiue, non seruato genere pronuntiationis sue, dicatur, magna peruersitas oritur. Sic ergo pronuntiandum est, ut precedat percontatio, sequatur interrogatio. Inter percontationem autem et interrogationem, hoc ueteres interesse dixerunt, quod ad percontationem multa responderi possunt, ad interrogationem uero, aut non, aut etiam. Pronuntiabitur ergo ita, ut post percontationem qua dicimus: Quis accusabit aduersus electos Dei? Illud quod sequitur, sono interrogantis enuntietur: Deus qui iustificat, ut tacite respondeatur, non. Et per item percontemur: Quis est qui condemnat, rursusque interrogemus, Christus iehsu  qui mortuus est, magis autem qui resurrexit, qui est in dextera Dei, qui et interpellat pro nobis? ut ubique tacite respondeatur, non. At uero in illo loco ubi ait: Quid ergo dicemus? quia gentes que non sectabantur iustitiam, apprehenderunt iustitiam, nisi post percontationem qua dictum est: Quid ergo dicemus? Item responsio subiiciatur, quia gentes que non sectabantur iustitiam, apprehenderunt iustitiam , textus consequens non coherebit. Et alia multa sunt, que propriam similiter uim pronuntiationis querunt. Preterea et accentuum uim oportet lectorem scire, ut nouerit in qua syllaba uox protendatur pronuntiantis, quia multe sunt dictiones que solummodo accentu discerni debent a pronuntiante, ne in sensu earum erretur. Sed hec a grammaticis discere  oportet. Porro uox lectoris simplex esse debet et clara, et ad omne pronuntiationis genus accommodata, plena succo uirili, agrestem et subrusticum effugiens sonum, non humilis, nec adeo sublimis; non fracta, non tenera, nichilque femineum sonans; non habens inflata uel anhelantia uerba, non in faucibus frendentia, nec oris inanitate resonantia, nec aspera frendentibus, non hiantibus labris prolata, sed pressim, et equaliter, et leniter, et clare pronuntiata, ut suis queque littere sonis enuntientur, et unumquodque uerbum legitimo accentu decoretur, nec ostentationis causa frangatur oratio. Corporis quoque motum impudentem habere non debet, sed grauitatis speciem, auribus enim et cordi consulere debet lector, non oculis, ne potius ex seipso spectatores  magis quam auditores faciat. uetus opinio est, lectores pronuntiandi causa, precipuam curam uocis habuisse, ut exaudiri in tumultu possint, unde et dudum lectores precones uel proclamatores uocabantur.



CAPUT LIII. De libris duorum Testamentorum.

Pronuntiantur autem lectiones in Christi ecclesiis, de Scripturis sanctis. Constat autem eadem sacra Scriptura ex ueteri lege et noua. uetus lex illa est que data est primum Iudeis per Moysen et prophetas, que dicitur uetus Testamentum. Testamentum autem dicitur, quia idoneis testibus utique a prophetis scriptum est atque signatum. Noua uero lex est  Euangelium, quod dicitur Nouum Testamentum, quod per ipsum Filium Dei Christum et suos apostolos dedit. Illa lex uetus uelut radix est, hec noua uelut fructus ex radice. Ex lege enim uenitur ad Euangelium. Si quidem Christus qui hic manifestatus est, ante in lege predictus est. Imo ipse locutus in prophetis, sicut scriptum est: Qui loquebar, ecce adsum, legem premittens uelut infantibus pedagogum, Euangelium uero, perfectum uite magisterium, iam adultis omnibus prestans. Ideo in illa operantibus bona terre promittebantur, hic uero sub gratia ex fide uiuentibus regnum celeste tribuitur. Euangelium autem dicitur bonum nuntium, et reuera bonum nuntium, ut qui susceperint, filii Dei uocentur.

Hi sunt ergo libri ueteris Testamenti quos sub  amore doctrine et pietatis legendos recipiendosque, Ecclesiarum principes tradiderunt. Primi namque legis, id est, Moysi libri quinque sunt, Genesis, Exodi, Leuitici, Numeri, Deuteronomii. Hos sequuntur historici libri quindecim, Iesu Naue scilicet, et Iudicum libri singuli, siue Ruth. Regum etiam libri quatuor. Paralipomenon duo. Tobie quoque et Esther, et Iudith singuli. Esdre duo, et duo Machabeorum. Super hos prophetici libri sedecim sunt, Isaias, Ieremias, Ezechiel et Daniel, libri singuli. Duodecim quoque prophetarum libri singuli, et hec quidem prophetica sunt. Post hec uersuum octo libri habentur, qui diuerso apud Hebreos metro scribuntur: id est, Iob liber, et liber Psalmorum, et Prouerbiorum, et Ecclesiastes, et Cantica canticorum, Sapientia  et Ecclesiasticus, Lamentationesque Ieremie. Sic complentur libri ueteris Testamenti quadraginta quinque. Noui autem Testamenti primum, quatuor Euangelia sunt, Matthei, Marci, Luce, Ioannis. Hos quatuordecim Pauli apostoli Epistole sequuntur: quibus etiam subiuncte sunt septem canonice Epistole, Iacobi, Petri, Ioannis et Iude. Actus quoque duodecim apostolorum: quorum omnium signaculum est Apocalypsis Ioannis, quod est reuelatio Iesu Christi, qui omnes libros et tempore concludit et ordine. Hi sunt libri canonici septuaginta duo, et ob hoc Moyses septuaginta elegit presbyteros qui prophetizarent; ob hoc et iehsu Dominus noster septuaginta duos discipulos predicare mandauit. Et quomodo septuaginta due lingue in hoc mundo  erant diffuse, congrue prouidit Spiritus sanctus ut tot libri essent quot nationes, quibus populi et gentes ad perficiendam fidei gratiam edificarentur.



CAPUT LIu. De scriptoribus sacrorum librorum.

ueteris autem Testamenti secundum Hebreorum traditionem hi scriptores habentur. Primum Moyses scripsit Pentateuchum. Iesu Naue edidit librum suum. Iudicum autem, et Ruth, et Samuelis primam partem scripsit Samuel; sequentia Samuelis usque ad calcem, scripsit Dauid. Malachim totum edidit Ieremias: nam ante sparsus erat per singulorum regum historias. Iob librum Hebrei Moysen scripsisse putant, alii unum ex prophetis. Psalterium  uero scripserunt decem prophete, id est, Moyses, Dauid, Salomon, Asaph, Ethan, Idithun, Eman et filii Core, id est, Asir, Elcana, Ephiasab. Sunt qui et Esdram, et Aggeum, et Zacariam scripsisse dicant. Salomon scripsit Prouerbia, et Ecclesiasten, et Cantica canticorum. Isaias scripsit librum suum, similiter et Ieremias cum Lamentationibus eius. uiri Synagoge sapientes scripserunt Ezechielem, Danielem, et Paralipomenon, et Esther. Esdra scripsit librum suum. Omnes autem hos libros idem Esdra post incensam legem a Chaldeis, dum Iudei ingressi fuissent in Ierusalem, diuino afflatus Spiritu reparauit, cunctaque prophetarum uolumina, que fuerant a gentibus corrupta, correxit; totumque Testamentum in uiginti duos libros constituit, ut tot  libri essent in lege quot habentur et littere. Primum post Esdram editionem de Hebreo in Grecum Septuaginta interpretes ediderunt, sub Ptolemeo Aegyptiorum rege, successore Alexandri, qui in legendo studiosus fuit, omniumque libros gentium congregauit. Iste enim ab Eleazaro, qui erat princeps sacerdotum, multa dona mittens ad templum, petit ut senes de duodecim tribubus Isrel transmitterentur, qui interpretarentur omnes libros eorum, et ut fidem interpretationis aduerteret, singulis eorum qui fuerunt destinati singulas cellulas dedit, et assignans omnibus, omnes Scripturas iussit interpretari. Qui cum per septuaginta dies istius rei negotium adimplessent, omnium simul interpretationes, quas per diuersas cellas segregati nullo ad nullum propinquante  fecerunt, congregauit in unum, atque ita omnes libri interpretati per Spiritum sanctum inuenti sunt, ut non solum intellectu, uerum etiam et in sermonibus consonantes inuenirentur. Hec fuit prima interpretatio uera ac diuina. Hos libros meditari omnium gentium Ecclesie primum ceperunt, eosdemque de Greco in Latinum interpretantes, primi Ecclesiarum prouisores tradiderunt. Post hec secundam editionem Aquila, tertiam et quartam Theodotion et Symmachus ediderunt, ambo Iudei proselyti; quintam uero et sextam editionem Origenes reperit, et cum ceteris supradictis editionibus comparauit. Hi sunt itaque tantum, qui Scripturas sacras de Hebreo in Grecum sermonem uerterunt, quinque etiam et numerantur. Nam Latinorum interpretum  qui de Greco in nostrum eloquium transtulerunt, ut meminit sanctus Augustinus, infinitus numerus est. Si cui enim, inquit, primis fidei temporibus ad manus uenit codex Grecus, atque aliquantulum esse sibi utriusque lingue peritiam sensit, ausus est statim interpretari, atque inde accidit tam innumerabiles apud Latinos exstitisse interpretes. De Hebreo autem in Latinum eloquium, tantummodo Hieronymus presbyter sacras Scripturas conuertit: cuius editione generaliter omnes Ecclesie usquequaque utuntur, pro eo quod ueneratior sit in sententiis, et clarior in uerbis. Librum Sapientie Salomon scripsisse probatur, testimoniis illis quibus legitur: Tu me, inquit, elegisti regem populo tuo, et  dixisti edificare templum nomini sancto tuo, in ciuitate sancte habitationis tue . Hoc opus Hebrei , inter canonicas Scripturas recipiebant. Sed postquam comprehendentes Christum interfecerunt, memorantes in eodem libro tam euidentissima de Christo testimonia quibus dicitur: Dixerunt inter se impii: Comprehendamus iustum quia inutilis est nobis, et contrarius est operibus nostris, et promittit se scientiam Dei habere, et Filium Dei se nominat . Et infra: Si enim est uere Filius Dei, suscipiet illum et liberabit illum de manu contrariorum. Ac deinde: Ut sciamus reuerentiam illius, et probemus patientiam eius, morte turpissima condemnemus eum ; collatione facta, ne nostri eos pro tam aperto sacrilegio derogarent,  a propheticis eum uoluminibus reciderunt, legendumque suis prohibuerunt. Librum autem Ecclesiasticum composuit iehsu filius Sirach Hierosolymitanus, nepos Iesu sacerdotis, de quo meminit Zacarias. Qui liber apud Latinos, propter eloquii similitudinem, Salomonis titulo prenotatur. Preterea Iudith et Tobie siue Machabeorum libros, qui auctores scripserint, minime constat.

Nouum autem Testamentum, quatuor libros Euangeliorum quatuor euangeliste singulos scripserunt: quorum solus Mattheus Hebreo scripsisse perhibetur eloquio, ceteri Greco. Paulus apostolus suas scripsit Epistolas, ex quibus nouem septem ecclesiis scripsit, reliquas discipulis suis, Timotheo, Tito et Philemoni. Ad Hebreos autem Epistola plerisque  Latinis eius esse incerta est, propter dissonantiam sermonis, camdemque alii Barnabam conscripsisse, alii a Clemente scriptam fuisse suspicantur. Petrus scripsit duas nomine suo Epistolas, que Catholice nominantur, quarum secunda a quibusdam eius esse non creditur, propter styli sermonisque distantiam. Iacobus suam scripsit Epistolam, que et ipsa a nonnullis eius esse negatur, sed sub nomine eius ab alio dictata existimatur. Ioannes Epistolas tres edidit: quarum tantum prima a quibusdam eius esse asseritur, relique due Ioannis cuiusdam presbyteri existimantur, cuius, iuxta Hieronymi sententiam, alterum sepulcrum apud Ephesum demonstratur. Iudas suam edidit Epistolam. Actus apostolorum Lucas composuit, sicut audiuit uel uidit. Apocalypsin Ioannes  euangelista scripsit, eodem tempore quo ob Euangelii predicationem in insulam Pathmos traditur relegatus. Hi sunt scriptores sacrorum librorum, diuina inspiratione loquentes, ad eruditionem nostram precepta celestia in Ecclesia dispensantes. Auctor autem earumdem Scripturarum Spiritus sanctus esse creditur. Ipse enim scripsit, qui per prophetas suos scribenda dictauit.



CAPUT Lu. De benedictionibus.

Benedictionem autem dari a sacerdotibus populo, antiqua per Moysen benedictio pandit et comprobat, qua benedicere populo suo, sub sacramento trine inuocationis iubetur. Ait enim ad Moysen Dominus:  Sic benedices populum meum, et ego benedicam illos. Benedicat te Dominus et custodiat te ; illuminet Dominus faciem suam super te, et misereatur tui ; conuertatque Dominus uultum suum ad te, et det tibi pacem . Hinc quoque usus Ecclesie multiplices benedictiones in diuersis rebus habet. Benedicitur oleum ex apostolica auctoritate, ad infirmorum medicamentum, Iacobo apostolo hoc ita precipiente: Infirmatur, inquit, quis in uobis, inducat presbyteros Ecclesie, ut orent super eum, ungentes eum oleo in nomine Domini nostri Iesu Christi . Benedicitur sal et aqua in diuersos usus fidelium, ad homines infirmos, contra phantasiam inimici, ad pecorum sanitatem, ad morbos auferendos, etc., sicut legitur Alexander,  septimus post Petrum, Romane urbis episcopus, et martyr, constituisse aquam sparsionis cum sale benedici in habitaculis hominum. Nam nullum est aliud elementum quod in hoc mundo purget uniuersa quam aqua, quodque uiuificet cuncta: ideoque cum baptizamur in Christo, per ipsum renascimur, ut purificati uiuificemur; quod in tempore passionis una cum sanguine de latere Christi profluxit, ad ostendendum utique omnis sanctificationis et munditie ualidum se inde habere sacramentum. Quod autem sal sanctificatum aque immiscetur, ex diuina auctoritate processit, quia illud per Eliseum in fontem mitti iussit, ut sanaretur sterilitas aquarum Iericho. Ergo natura salis nature aque uicina et coniunctissima est, quia eiusdem clementie ambo sunt,  et idem officium et significationem habent. Nam aqua a sordibus mundat, sal putredinem fugat; aqua nitorem prebet, sal sinceritatem adhibet; aqua potum sapientie significat, et sal gustum prudentie indicat, quod scilicet sacrorum librorum satis testatur auctoritas, et multiplicia eorum produnt testimonia. Fit enim hic mirabilis operationis diuine effectus, ut per sacerdotum ora Deus ipse benedicat, et per sensibile eorum ministerium uirtus diuina inuisibiliter efficiat sacramentum. Deprecatur quidem pro salute hominum pia sacerdotis intentio, et prestat eam diuine pietatis deuotio; sicque fit ut caritas que exhibet in sacerdote depreciationem, ipsa prestet a Domino integram sanitatem.



CAPUT LuI.  De symbolo.

Symbolum tali ratione institutum maiores nostri tradunt, quod post ascensionem Domini et Saluatoris nostri ad Patrem, cum post aduentum sancti Spiritus discipuli eius inflammati, linguis omnium gentium loquerentur, ut nulla illis gens extera, nulla lingua barbaris inaccessa uel inuia uideretur, preceptum eis est a Domino datum, ad predicandum Dei uerbum, ad singulas quasque nationes adire. Discessuri itaque ab inuicem, normam prius sibi future predicationis in communi constituunt, ne uelociter ab inuicem discedentes, diuersum aliquod uel dissonum predicaretur his qui ad fidem Christi inuitabantur. Omnes ergo in uno positi, et Spiritu sancto  repleti, breue sibi predicationis indicium conferendo, in unum quod sentiebant componunt, atque hanc credentibus dandam esse regulam statuunt. Symbolum autem hoc multis et iustissimis causis appellare uoluerunt. Symbolum enim, Grece et indicium dici potest et collatio, hoc est, quod plures in unum conferunt. Id enim fecerunt apostoli, in his sermonibus in unum conferendo unusquisque quod sensit. Indicium autem uel signum idcirco dicitur, quod illo in tempore sicut Paulus apostolus dicit, et in Actibus apostolorum refertur: Multi simulabant se esse apostolos Christi, nominantes quidem Christum, sed non integris traditionum lineis nuntiantes. Idcirco ergo istud indicium posuere, per quod cognosceretur is qui Christum uerum secundum apostolicas  litteras predicaret. Est autem Symbolum signum, per quod agnoscitur Deus; quodque proinde credentes accipiunt, ut nouerint qualiter contra diabolum fidei certamina preparent; in quo quidem pauca sunt uerba, sed omnia continentur sacramenta. De totis enim Scripturis, hec breuiatim collata sunt ab apostolis: ut quoniam plures credentium litteras nesciunt, uel qui sciunt, preoccupatione seculi, Scripturas legere non possunt, hec corde retinentes, habeant sufficientem sibi scientiam salutarem. Est enim breue fidei uerbum, et olim a propheta predictum: Quoniam uerbum breuiatum faciet Dominus super terram.



CAPUT LuII. De regula fidei.

 Hec est autem post apostolicum Symbolum certissima fides, quam doctores nostri tradiderunt, ut profiteamur Patrem, et Filium, et Spiritum sanctum unius essentie, eiusdem potestatis et sempiternitatis, unum inuisibilem, ita ut in singulis personarum proprietate seruata, nec substantialiter trinitas diuidi, nec personaliter debeat omnino confundi; Patrem quoque confiteri ingenitum, Filium unigenitum, Spiritum autem sanctum nec genitum nec ingenitum, sed ex Patre et Filio procedentem; Filium a Patre nascendo procedere, Spiritum uero sanctum procedendo non nasci; ipsum quoque Filium perfectum ex uirgine, sine peccato, hominem suscepisse, ut quem sola bonitate creauerat, sponte lapsum misericorditer repararet; quem ueraciter crucifixum,  et tertia die resurrexisse, et cum eadem ipsa carne glorificata ascendisse in celum, in qua et ad iudicium uiuorum et mortuorum exspectatur uenturus; et quod diuinam humanamque substantiam in utroque perfectus una Christus persona gestauerat, quia nec geminauit utriusque substantie integritas personam, nec confudit geminam unitas persone substantiam: altero quippe neutrum exclusit, quia utrumque unusquisque intemerato iure seruauit. Quod Noui et ueteris Testamenti salubris commendat auctoritas, illa per prophetiam, ista per historiam ueraciter persoluta; et quod neque de Deo, neque de creatura seculi sit cum paganis aut cum hereticis aliquid sentiendum in his rebus, in quibus a ueritate  dissentiunt. Sed in utroque Testamento diuina protestantur eloquia, hoc tantummodo sentiendum, quod siue hominem, siue uniuersa, nulla Deus necessitate creauerit, nec ullam esse omnino uisibilem inuisibilemque substantiam, nisi aut que Deus sit, aut a bono Deo bona creata sit; sed Deus summe et incommutabiliter bonus, creatura uero inferius et mutabiliter bona; et quod anime origo incerta sit; et quod angelorum natura, uel anime, non sit pars diuine substantie, sed Dei creatura ex nichilo condita, ideoque incorporea, quia ad imaginem Dei creata est. De pietate morum sine qua fides diuini cultus otiosa torpescit, et cum qua integritas diuini cultus perficitur; et ut unusquisque Deum propter Deum, et proximum in Deo diligat, ut perficiendo  perueniat. Alterum quoque alterius non pollui posse peccato, ubi par uoluntatis non tenetur consensio. Legitimas nuptias non credi damnandas, licet ex eis quoque originali peccato obnoxia credatur nasci posteritas; eisque iure fidelium uirginum et continentium preferenda doceatur integritas. Ne unum baptismum Trinitatis  iteretur; neque pro diuersitate tradentium ministrorum singulis putetur quibusque confiteri, sed ab eo singulari potestate donari, de quo dictum legimus: Super quem uideris Spiritum descendentem et manentem super eum, hic est qui baptizat in Spiritu sancto; et ego uidi, et testimonium perhibui quia hic est Filius Dei . Et ne penitentie remediis non egere putemus, pro quotidianis humane fragilitatis excessibus, sine  quibus in hac uita esse non possumus, ita ut penitentie compunctione fructuosa uniuersa fateamur deleri peccata, sicut scriptum est: Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum . Nullum quoque suis uiribus, sed per diuinam gratiam capiti Christo subiungi, atque indirupte pacis perseuerantia in unitate Ecclesie ipsius solidari. Nec humane uoluntatis arbitrio boni quiddam deputandam existimari, sed secundum propositum uoluntatis Dei omnem numerum electorum acquiri. Bona quoque temporalia bonis malisque communia a Deo creari, eiusque dispensatione singulis quibusque uel tribui uel negari: quorum bonorum in unoquoque fidelium non habitus, sed usus aut improbandus,  aut probandus. Certa uero eternaque bona, solos posse bonos in futuro consequi, quorum pignore Ecclesiam nunc informatam credimus detineri, hic habentem primitias Spiritus, in futuro perfectionem; hic sustentari in spe, postea pasci in re; hic uideri per speculum in enigmate, in futuro autem facie ad faciem, cum ad speciem fuerit perducta per fidem. Quod donec perficiatur, ut summi Dei bonis fruamur eternis, fruendum, inde non oberimus et proximis. Eam quoque nos spem resurrectionis habere, ut eodem ordine eademque forma qua ipse Dominus resurrexit a mortuis, nos quoque resurrecturos esse credamus, in eodem corpore in quo sumus uel uiuimus, non naturam aut sexum  mutantes, sed tantum fragilitatem et uitia deponentes. Ipsum quoque Satanam cum angelis suis atque cultoribus eterno incendio condemnandum, neque, secundum quorumdam sacrilegam dispensationem, ad pristinam, id est angelicam dignitatem, ex qua propria malignitate cecidit, reducendum. Hec est catholice traditionis fidei integritas, de qua si unum quodlibet respuatur, tota fidei credulitas amittitur.



CAPUT LuIII. De heresibus uariis.

Hoc ergo cauendum est omni anime timenti Deum, ut non a fide catholica decidens, et relinquens doctrinam ueritatis, in errores hereticorum cadat, quia hoc certissimum mortis est genus. Sed ut hoc facilius possit precauere, quascunque sectas de erroribus  hereticorum atque schismaticorum, denotatas a catholicis doctoribus inuenimus, simul cum earum auctoribus, siue sectatoribus, in hoc libro determinamus.

Heresis, Grece, ab electione uocatur, quod scilicet unusquisque id sibi eligat quod melius illi esse uidetur, ut philosophi, Peripatetici, Academici, Epicurei, et Stoici, uel sicut alii, qui peruersum dogma cogitantes, arbitrio suo de Ecclesia recesserunt. Inde ergo hereses sunt dicte Greca uoce ex interpretatione electionis, quas quisque arbitrio suo, ad instituenda siue ad suscipienda quelibet, ipse elegit. Nobis uero nichil ex nostro arbitrio inducere licet, sed nec eligere quod aliquis de arbitrio suo induxerit. Apostolos Dei habemus auctores: qui nec ipsi  quidquam ex suo arbitrio quod inducerent elegerunt, sed acceptam a Christo disciplinam fideliter nationibus assignauerunt. Secta a sectando et tenendo nominata; nam sectas dicimus habitus animorum ac instituta, circa disciplinam fideliter propositam, que tenendo sequuntur, longe alia in religionis cultu opinantes quam ceteri. Schisma a scissura animorum nomen accepit; eodem enim cultu, eodemque ritu credit ut ceteri, solo congregationis delectatur dissidio. Fit autem schisma cum dicunt: Homines nos iusti sumus, nos sanctificamus immundos, et cetera similia. Superstitio dicta, eo quod sit superflua aut superinstituta obseruatio. Alii dicunt a senibus, quia multis annis superstites, per etatem delirant et errant.

 Apud Iudeos autem he fuerunt hereses: Phariseorum, Sadduceorum, Esneistarum, Marbonensium, Genistarum, Meristeorum.

Pharisei ergo et Sadducei inter se contrarii sunt. Nam Pharisei ex Hebreo in Latinum interpretantur diuisi, eo quod traditionum et obseruationum quas illi deuteras uocant iustitiam preferunt. Unde et diuisi uocantur a populo quasi per iustitiam.

Sadducei interpretantur iusti, uindicant enim sibi quod non sunt, corporis resurrectionem negant, et animam interire cum corpore predicant. Sed nec spiritus esse, nec angelos credunt. Hi quinque tantum libros legis recipiunt, prophetarum uaticinia respuunt.

 Esneiste dicunt ipsum esse Christum qui docuit illos omnem abstinentiam.

Marbonei dicunt ipsum esse Christum qui docuit illos in omni re sabbatizare.

Geniste dicti, eo quod de genere Abrane esse gloriantur. Nam cum in Babyloniam uenisset populus Dei, plerique relinquentes uxores suas, Babylonicis mulieribus adheserunt; quidam Isreliticis tantum coniugibus contenti, uel ex eis geniti, dum reuersi essent de Babylonia, diuiserunt se ab orani populo et assumpserunt sibi hoc nomen iactantie.

Meristei appellati, eo quod separant Scripturas, non credentes omnibus prophetis, dicentes aliis et aliis spiritibus prophetasse. Meros enim, Grece, Latine pars dicitur.

 Samarite dicti, quod legem solam custodiunt, nam prophetas non recipiunt.

Hemerobaptiste, eo quod quotidie uestimenta sua et corpora lauent.

Quidam heretici qui de Ecclesia recesserunt, ex nominibus suorum auctorum nuncupantur, quidam uero ex causis quas eligentes instituerunt.

Simoniani dicti a Simone, magice discipline perito, cui Petrus in Actibus apostolorum maledixit, pro eo quod ab apostolis Spiritus sancti gratiam pecunia emere uoluisset. Hi dicunt creaturam non a Deo, sed a uirtute quadam superna creatam.

Menandriani a Menandro mago, discipulo Simonis nuncupati, qui mundum non a Deo, sed ab angelis factum esse asserunt.

 Basilidiani a Basilide appellati, qui inter reliquas blasphemias, passum Iesum abnegant.

Nicolaite dicti a Nicolao diacono Ecclesie Hierosolymorum, qui cum Stephano et ceteris constitutus est a Petro: qui propter pulchritudinem relinquens uxorem, dixerat ut qui uellet, ea uteretur. uersaque est in stuprum talis consuetudo, ut inuicem coniugia commutarentur.

Gnostici propter excellentiam scientie se ita appellare uoluerunt; animam naturam Dei esse dicunt; bonum et malum Deum suis dogmatibus fingunt.

Carpocratiani a Carpocrate quodam uocantur, qui dixit Christum hominem fuisse tantum, et de utroque sexu progenitum.

 Cerinthiani a Cerintho quodam nuncupati. Hi inter cetera circumcisionem obseruant, mille annos post resurrectionem in uoluptate carnis futuros predicant. Unde et Grece chiliaste Latine milliasti sunt appellati.

Nazarei dicti, qui dum Christum, qui a uico Nazareus est appellatus, Filium Dei confiteantur, omnia tamen ueteris legis custodiunt.

Ophite a colubro nominati sunt. Coluber enim Grece dicitur. Colunt enim serpentem, dicentes ipsum in paradiso induxisse uirtutis cognitionem.

ualentiani a ualentino quodam Platonico sectatore uocati: qui id est secula quedam in originem Dei creatoris induxit. Christum quoque de  uirgine nichil corporis assumpsisse, sed per eam quasi per fistulam transisse asseruit.

Apellitarum quoque Apelles princeps fuit: qui creatorem, angelum nescio quem gloriosum superioris Dei faciens, Deum legis Isrel, illum igneum affirmans. Apellite quorum auctor Apelles, qui dixit Christum non Deum in ueritate, sed hominem in phantasia apparuisse.

Archontiaci a principibus appellantur: qui uniuersitatem quam Deus condidit, opera esse archangelorum defendunt.

Adamiani uocati, quod Ade imitantur nuditatem, unde et nudi erant, et nudi in se mares femineque conueniunt.

Cainani proinde sic appellati, quoniam Cain adorant.

 Sethiani nomen acceperunt a filio Adam, qui uocatus est Seth, dicentes eum esse Christum.

Melchisedechiani uocati pro eo quod Melchisedech sacerdotem Dei, non hominem fuisse, sed uirtutem Dei arbitrantur.

Angeli uocantur qui angelos colunt.

Apostolici hoc sibi nomen ideo sumpserunt, quod nichil possidentes proprium, nequaquam recipiunt eos qui aliquo in hoc mundo utuntur.

Cerdoniani a Cerdone quodam nominati: qui duo contraria principia asseruit.

Marcioniste a Marcione Stoico philosopho appellati: qui Cerdonis dogma secutus, alterum bonum, alterum iustum Deum asseruit; tanquam duo principia  creatoris et bonitatis.

Arroterite ab oblatione uocati; panem enim et caseum offerunt dicentes primis hominibus oblationem a fructibus terre et a fructibus ouium fuisse celebratam.

Aquarii appellati, eo quod aquam solam offerunt in calice sacramenti.

Seueriani, a Seuero exorti, uinum non bibunt, et uetus Testamentum, et resurrectionem non recipiunt.

Tatiani, a Tatiano quodam uocati, qui et Encratite dicti, quia carnes abominantur.

Alogii uocantur tanquam sine uerbo; logos enim, Grece, uerbum dicitur; Deum enim uerbum non credunt, respuentes Ioannis Euangelium et Apocalypsin.

 Cataphrygis nomen prouincia Phrygis dedit, quia ibi exstiterunt auctores eorum.

Montanus, Prisca et Maximilla fuerunt: ii aduentum Spiritus sancti non in apostolos, sed in se traditum asserunt.

Cathari propter munditiam ita se nominauerunt; gloriantes enim de suis meritis, negant penitentibus ueniam peccatorum; uiduas si nupserint, tanquam adulteras damnant; mundiores se ceteris predicant; qui nomen suum si cognoscere uellent, mundanos se potius quam mundos uocarent.

Pauliani, a Paulo Samosateno exorti sunt, qui dixit non semper fuisse Christum, sed a Maria sumpsisse initium.

 Hermogeniani, ab Hermogene quodam uocati: qui materiam non natam introducens, Deo non nato eam comparauit, matremque elementorum et deam asseruit, quos Apostolus improbat elementis seruientes.

Manichei a quodam Persa exstiterunt, qui uocatus est Manes. Hic duas naturas et substantias introduxit, id est bonam et malam, et animas ex Deo quasi ex aliquo fonte manare asseruit; uetus Testamentum respuit, Nouum ex parte recipit.

Canoniani Latine sine lege dicuntur.

Anthropomorphite dicti, pro eo quod simplicitate rustica Deum humana membra habere, que in diuinis scripta sunt, arbitrantur; anthropos enim, Grece Latine homo interpretatur; ignorantes  uocem Domini, qui ait: Spiritus Deus est. Incorporeus est enim, nec membris distinguitur, nec corporis mole censetur.

Heraclite ab Heraclito auctore exorti, monachos tantum recipiunt, coniugia respuunt, regna celorum paruulos habere non credunt.

Nouatiani a Nouato Rome urbis presbytero exorti, qui aduersus Cornelium cathedram sacerdotalem conatus inuadere heresim instituit, nolens apostatas suscipere, et rebaptizans baptizatos.

Montani heretici dicti, quod tempore persecutionis in montibus latuerunt, qua occasione se a corpore catholice Ecclesie diuiserunt.

Ebionite ab Ebione dicti, siue a paupertate. Christum enim per prouectum solum iustum putant effectum.  Unde competenter Ebionei pro paupertate intelligentie appellati sunt. Hi semiiudei sunt, et ita tenent Euangelium, ut legem carnaliter seruent, aduersus quos ad Galatas Apostolus scribens inuenitur.

Photiniani a Photino Gallo-Grecie Syrmie episcopo nuncupati, qui Ebionitarum heresim suscitans, asseruit Christum a Maria per Ioseph nuptiali coitu fuisse conceptum.

Aeriani ab Aerio quodam nuncupati sunt: hi offerre sacrificium pro defunctis spernunt.

Ethiani ab Ethio sunt uocati, idemque Eunomiani ab Eunomio quodam dialectico, Ethii discipulo, ex cuius nomine magis innotuerunt, dissimilem Patri asserentes Filium, et Filio Spiritum sanctum, dicunt etiam nullum imputari peccatum in fide manentium.

 Origeniani ab Origene auctore exorti sunt, dicentes quod non possit Filius uidere Patrem, nec Spiritus sanctus Filium; animas quoque in mundi principio dicunt peccasse, et pro diuersitate peccatorum e celis usque ad terram diuersa corpora quasi uincula meruisse, eaque de causa factum fuisse mundum.

Netiani a quodam Netio uocati, qui dicebant Christum eumdem esse Patrem et Spiritum sanctum. ipsamque Trinitatem in officiorum nominibus, non in personis, accipiunt: unde et Patripassiani uocantur, quia Patrem passum dicunt.

Sabelliani ab eodem Netio pullulasse dicuntur, cuius discipulum perhibent fuisse Sabellium, ex cuius nomine maxime innotuerunt, unde et Sabelliani  uocati sunt: hi unam personam Patris et Filii et Spiritus sancti astruunt.

Ariani ab Ario Alexandrino presbytero orti sunt, qui ceternum Patri Filium non agnoscens, diuersas in Trinitate substantias asseruit, contra illud quod ait Dominus: Ego et Pater unum sumus .

Macedoniani a Macedonio Constantinopolitano episcopo dicti sunt, negantes Deum esse Spiritum sanctum.

Apollinariste ab Apollinari uocati sunt, dicentes Christum corpus tantummodo sine anima suscepisse.

Antidicomarite appellati sunt, pro eo quod Marie uirginitati contradicunt, asserentes eam post Christum natum uiro suo fuisse commistam

Metangismonite ideo tale nomen acceperunt, quia  angos, Grece, uas dicitur. Asserunt enim sic esse in patre Filium, tanquam uas minus intra uas maius.

Patriciani a quodam Patricio nuncupati sunt, qui substantiam humane carnis a diabolo conditam esse dicunt.

Colinthiani a quodam Colintho nominati, qui dicunt Deum non facere malum, contra illud quod scriptum est: Ego Dominus creans malum .

Floriani a Florino, qui e contrario dicunt Deum creasse mala, contra id quod scriptum est: Fecit Deus omnia bona.

Donatiste a Donato quodam Afro nuncupati, qui de Numidia ueniens, totam pene Africam sua persuasione decepit: asserens minorem Patre Filium,  et minorem Filio Spiritum sanctum, et rebaptizans catholicos.

Bonosaici a Bonoso quodam episcopo exorti produntur, qui Christum Filium Dei adoptiuum, non proprium, asserunt.

Circumcelliones, dicti eo quod agrestes sunt, quos Cothopitas uocant, supradicte heresis habentes doctrinam. Hi amore martyrii semetipsos perimunt, ut uiolenter de hac uita discedentes, martyres nominentur.

Priscillianiste a Priscilliano uocati, qui in Hispania ex errore Gnosticorum et Manicheorum permistum dogma composuit.

Luciferiani a Lucifero Syrmie episcopo orti. Episcopos catholicos, qui Constantii persecutione perfidie  Arianorum consentientes erant, et postea correcti, redire in Ecclesiam catholicam delegerunt, damnantes siue quod crediderant, siue quod credidisse se simulauerant, Ecclesia catholica materno recepit sinu, tanquam Petrum post fletum negationis. Hanc illi matris caritatem superbe accipientes, eosque recipere nolentes, ab Ecclesie communione recesserunt, et cum ipso Lucifero auctore suo, qui mane oriebatur, cadere meruerunt.

Iouinianiste a Iouiniano quodam monacho dicti, asserentes nullam nuptiarum et uirginum esse distantiam, nullumque inter abstinentes et simpliciter epulantes esse discrimen.

Eluidiani ab Eluidio nominati, qui dicunt post natum  Christum alios Mariam filios de uiro Ioseph peperisse.

Paterniani a Paterno quodam exorti, qui inferiores corporis partes a diabolo factas opinantur.

Arabici nuncupati, eo quod in Arabia exorti sunt, dicentes animam cum corpore mori, atque in nouissimo utrumque resurgere.

Tertullianiste dicti a Tertulliano, presbytero Africane prouincie et ciuitatis Carthaginensis, animam immortalem esse, sed corpoream predicantes, et animas hominum peccatorum, post mortem in demones conuerti putantes.

Tessarodecadite dicti, quod quarta decima luna pascha cum Iudeis obseruandum contendunt; nam tessara quatuor, deca decem significat.

 Nyctares a somno nuncupati, quod uigilias noctis respuant, superstitionem esse dicentes, iura temerari Dei, qui noctem ad requiem tribuit.

Pelagiani a Pelagio monacho exorti. Hi liberum arbitrium diuine gratie anteponunt, dicentes sufficere uoluntatem ad implenda diuina iussa.

Nestoriani a Nestorio Constantinopolitano episcopo nuncupati, qui beatam uirginem Mariam non Dei, sed hominis tantummodo asseruit genitricem, ut aliam personam carnis, aliam faceret deitatis; nec unum Christum in uerbo Dei et carne credidit, sed separatim atque seiunctim, alterum Filium Dei, alterum filium hominis predicauit.

Eutychiani ab Eutyche Constantinopolitano abbate, qui Christum post humanam assumptionem negauit  existere de duabus naturis, sed solum in eo diuinam asseruit esse naturam.

Acephali dicti, id est sine capite quod sequantur, heretici; nullus enim eorum reperitur auctor a quo exorti sint: hi trium Chalcedonensium capitulorum impugnatores, duarum in Christo substantiarum proprietatem negant, et unam in eius persona naturam predicant.

Theodosiani et Gaianite appellati a Theodosio et Gaiano, qui temporibus Iustiniani principis in Alexandria, populi peruersi electione uno die sunt ordinati episcopi. Hi errores Eutychetis et Dioscori sequentes, Chalcedonense concilium respuunt; ex duabus unam in Christo naturam asserunt, quam Theodosiani corruptam, Gaianite incorruptam contendunt.

 Gnoite et Tritoite a Theodosianis exorti sunt, ex quibus Gnoite ab ignorantia dicti, quia peruersitati a qua exorti sunt, id adiiciunt, quod Christi diuinitas ignoret futura que sunt scripta de die et hora nouissima; non recordantes Christi personam in Isaia loquentis: Dies iudicii in corde meo .

Tritoite uero uocati, quod sicut tres personas in Trinitate, ita quoque tres astruunt deos esse, contra illud quod scriptum est: Audi, Isrel, Dominus Deus tuus, Deus unus est. Sunt et alie hereses sine auctore, et sine nominibus, ex quibus alie triformem putant Deum esse, alie Christi diuinitatem passibilem esse dicunt, alie Christi de Patre natiuitati initium temporis dant, alie liberationem hominum  apud inferos factam Christi descensione non credunt, alie animam imaginem Dei negant, alie animas conuerti in demones, et in quecunque animalia existimant, alie de mundi statu dissentiunt, alie innumerabiles mundos opinantur, alie aquam Deo ceternam faciunt, alie nudis pedibus ambulant, alie cum hominibus non manducant.

He sunt hereses aduersus catholicam fidem exorte,  et ab apostolis et sanctis Patribus, uel conciliis predamnate, quedam in multis erroribus diuerse inuicem sibi dissentiunt, communi tamen nomine aduersus Ecclesiam Dei conspirant. Sed et quicunque aliter Scripturam sacram intelligit, quam sensus Spiritus sancti flagitat, a quo conscripta est, licet de Ecclesia non recesserit, tamen hereticus appellari potest.



LIBER TERTIUS.



CAPUT PRIMUM. Quid eos scire et habere conueniat, qui ad sacrum ordinem accedere uolunt.

 Institutio ergo ecclesiastica, qualiter ad diuinum officium instrui oporteat sanctissimum ordinem clericorum, multimoda narratione declarat, quia et scientie plenitudinem, et uite rectitudinem, et eruditionis perfectionem maxime eos habere decet, qui in quodam culmine constituti, gubernaculum regiminis in Ecclesia tenent. Nec enim eis aliqua eorum ignorare licet, cum quibus uel se, uel subiectos instruere debent, id est, scientiam sanctarum Scripturarum, puram ueritatem historiarum, modos tropicarum locutionum, significationem rerum mysticarum, utilitatem omnium disciplinarum, honestatem uite in probitate morum, elegantiam in prolatione sermonum, discretionem in exhibitione dogmatum, differentiam medicaminum, contra uarietatem egritudinum.  Hec ergo qui nescit, non dico aliorum, sed nec suam bene potest disponere utilitatem; ac ideo necesse est ut futurus populi rector, dum uacat, paret sibi ante arma, in quibus post modum hostes fortiter superet, et gregem sibi commissum opportune defendat. Turpe est enim tunc primum quemlibet uelle discere, dum debet  docere, et periculosum est eum magisterii pondus subire, qui non, scientie presidio suffultus, potens est illud sufferre. Nulla ars doceri presumatur, nisi prius intenta meditatione discatur. Ab imperitis ergo pastorale magisterium qua temeritate suscipitur, quando ars est artium regimen animarum? Quis autem cogitationum uulnera occultiora esse nesciat uulneribus  uiscerum? Et tamen sepe qui nequaquam spiritualia precepta cognouerunt, cordis se medicos profiteri non metuunt, dum qui pigmentorum uim nesciunt, uideri medici carnis erubescunt. Nam sunt nonnulli qui intra sanctam Ecclesiam sola ambitione honoris culmen appetunt, atque attestante ueritate primas salutationes in foro, primos in cenis recubitus, primas in conuentionibus cathedras querunt; qui susceptum cure pastoralis officium ministrare digne tanto magis nequeunt, quanto ad humilitatis magisterium ex sola elatione peruenerunt. Quos contra Dominus per prophetam queritur, dicens: Ipsi regnauerunt et non ex me, principes exstiterunt, et ego ignoraui . Ex se namque et non ex arbitrio summi rectoris regnant, qui, nullis fulti uirtutibus,  nequaquam diuinitus uocati, sed sua cupiditate accensi, culmen regiminis rapiunt potius quam assequuntur, quos tamen internus iudex prouehit, et nescit  quia quos permittendo tolerat, profecto per iudicium reprobationis ignorat. Pastorum ergo imperitia uoce ueritatis increpatur, cum per prophetam dicitur: Ipsi pastores ignorauerunt intelligentiam, tenentes legem nescierunt me . Nesciri ergo se ab eis queritur ueritas, et nescire se principatum nescientium protestatur, quia profecto hi qui ea que sunt Domini nesciunt a Domino nesciuntur, Paulo attestante, qui ait: Si quis autem ignorat, ignorabitur . Que nimium pastorum sepe imperitia meritis congruit subiectorum, qui quamuis lumen scientie sua culpa exigente non habeant, districto tamen iudicio agitur ut per eorum ignorantiam hi etiam qui sequuntur offendant. Hinc namque in Euangelio per semetipsam ueritas dicit: Si cecus  ceco ducatum prestat, ambo in foueam cadunt . Et sunt nonnulli qui solerti cura spiritalia precepta perscrutantur, sed que intelligendo penetrant, uiuendo conculcant, repente docent que non opere, sed meditatione, didicerunt, et quod uerbis predicant, moribus impugnant. Unde fit ut cum pastor per abrupta graditur, ad precipitium grex sequatur. Hinc namque per prophetam Dominus contra contemptibilem pastorum sententiam queritur dicens: Cum ipsi limpidissimam aquam biberitis, reliquam pedibus uestris turbabatis, et oues mee que conculcata pedibus uestris fuerant, pascebantur, et que pedes uestri turbauerant, hec bibebant . Aquam quippe limpidissimam  pastores bibunt, cum fluenta ueritatis recte intelligentes hauriunt; sed eamdem aquam pedibus turbare, est sancte meditationis studia male uiuendo corrumpere. Aquam scilicet eorum pedibus turbatam oues bibunt, cum subiecti quique non sectantur uerba que audiunt, sed ea sola que conspiciunt exempla prauitatis, imitantur. Hinc rursus Dominus per prophetam dicit: Facti sunt domui Isrel in offendiculum iniquitatis . Nemo quippe amplius in Ecclesia nocet, quam qui peruerse agens, nomen uel ordinem sanctitatis habet. Refugerent autem indigni quique tanti reatus pondera, si ueritatis sententiam sollicita cordis aure pensarent, qui ait: Qui scandalizauerit unum de pusillis istis, melius erat ei ut ligaretur mola asinaria in collo eius, et  proiiceretur in profundum maris . Per molam quippe asinariam, secularis uite circuitus et labor exprimitur, et profundum maris, extrema damnatio designatur. Qui ergo sanctitatis specie deductus, uel uerbo, uel exemplo ceteros destruit, melius profecto fuerat, ut hunc ad mortem sub exteriori habitu terrena acta constringerent, quam hunc sacra officia in culpa ceteris imitabilem demonstrarent, quia nimirum si solus caderet, utcunque hunc tolerabilior inferna pena cruciaret. Sed quia utrumque necesse est, ut bonam uitam sapientia illustret, et sapientiam bona uita commendet, utrumque in hoc libro  digeremus, id est, ut sciant hi qui in sacris ordinibus Ecclesie, aut iam Domino deseruiunt, aut deseruituri erunt,  quante eruditionis eis opus sit in animo, et quam sobrie uite exemplo, quanteque uirtutis et discretionis in docendo, ut nec discordet uita prudentie, neque sermo dissentiat discipline.



CAPUT II. De eminentia sacrarum Scripturarum, et ad quid omnis scientia referenda sit.

Fundamentum autem, status et perfectio prudentie, scientia est sanctarum Scripturarum: que ab illa incommutabili eternaque sapientia profluens, que ex ore Altissimi prodiit, primogenita scilicet ante omnem creaturam Spiritus sancti distributionibus, per uasa Scripture lumen indeficiens, quasi per laternas orbi lucet uniuerso, ac si quid aliud est, quod sapientie nomine rite censeri possit, ab  uno Ecclesieque sapientie fonte deriuatum, ad eius respectat originem. Quidquid enim ueri a quocunque reperitur, a ueritate uerum esse per ipsam ueritatem dignoscitur; et quidquid ubique boni inuenitur, a bonitate bonum esse deprehenditur; sic et quidquid sapientie a quoquam inuestigatur, a sapientia sapiens esse intelligitur. Nec enim illa que in libris prudentium huius seculi uera et sapientia reperiuntur alii quam ueritati et sapientie attribuenda sunt, quia non ab illis hec primum statuta sunt in quorum dictis hec leguntur, sed ab eterno manentia inuestigata sunt, quantum ipsa doctrix et illuminatrix omnium ueritas et sapientia eis inuestigare posse concessit; ac ideo ad unum terminum cuncta referenda sunt, et que in libris gentilium utilia, et que in  Scripturis sacris salubria inueniuntur ut ad cognitionem perfectam ueritatis et sapientie perueniamus, qua cernitur et tenetur, summum bonum. Summo autem bono assecuto et adepto, uere beatus quisque fit, cum summa sapientia plene et perfecte in eternum perfruitur: quia sine hac sapientia nemo fieri beatus potest, sicut ipsa ueritas et sapientia Christus ad Patrem loquens testatur: Hec est autem, inquit, uita eterna, ut cognoscant te solum uerum Deum, et quem misisti Iesum Christum . Consequenter autem hic intelligitur Spiritus sanctus, qui est Patris Filiique tanquam caritas consubstantialis amborum. Tunc ergo cognitio Dei erit perfecta quando mors erit nulla. Tunc et beatitudo erit plena,  quando Dei clarificatio erit summa. Sed prius hic quodammodo clarificatur Deus, dum per fidem credentium et sanctarum Scripturarum manifestationem in tota mundi latitudine predicatur. Nunc enim uidemus eum per speculum in enigmate, tunc autem facie ad faciem; nunc cognoscimus ex parte, tunc autem cognoscemus sicut et cogniti sumus.



CAPUT III. Quibus obscuritatibus Scriptura sacra sit inuoluta, et quod eam temere alicui legere non liceat.

Igitur Scriptura diuina, qua tantis morbis humanarum uoluntatum subuenitur, ab una lingua perfecta, qua opportune potuit per orbem terrarum disseminari, per uarias interpretum linguas longe lateque diffusa est, ut innotesceret gentibus ad salutem.  Quam legentes nichil appetunt aliud, quam cogitationes uoluntatemque illorum, a quibus conscripta est inuenire, et per illas uoluntatem Dei secundum quam tales homines locutos credimus. Sed multis et multiplicibus obscuritatibus et ambiguitatibus decipiuntur, qui temere legunt, aliud pro alio sentientes, quibusdam autem locis quid uel falso suspicentur, cum non inueniunt, ita obscure dicta quedam, densissimam caliginem obducunt. Quod totum prouisum esse diuinitus non dubito, ad edomandam labore superbiam, et intellectum a fastidio renouandum, cui facile inuestigata plerumque uilescunt. Sunt enim in diuinis libris plurima loca tropicis locutionibus difficilia, sunt quoque multa rerum magnitudine eximia, atque ideo necesse est, ut et  sensus et ingenii sagacitate inuestigentur, et pro sui dignitate intellecta uenerentur. Nemo enim ambigit per similitudines libentius queque cognosci, et cum aliqua difficultate quesita multo gratius inueniri. Qui enim prorsus non inueniunt quod querunt, fame laborant; qui autem non querunt, quia in promptu habent, fastidiose permarcescunt. In utroque autem languor cauendus est. Magnifice ergo et salubriter Spiritus sanctus ita Scripturas sanctas medicauit, ut locis apertioribus fami occurreret, obscurioribus autem fastidia detergeret. Nihil autem fere de illis obscuritatibus eruitur, quod non planissime dictum alibi reperiatur.



CAPUT Iu. De gradibus sapientie et caritatis.

 Ante omnia enim opus est ei qui desiderat ad sapientie peruenire culmen, Dei timore conuerti, ad cognoscendum eius uoluntatem, quid nobis appetendum fugiendumque precipiat. Timor autem iste cogitationem de nostra mortalitate et de futura morte necesse est incutiat, et quasi clauatis carnibus, omnes superbie motus ligno crucis affigat. Deinde mitescere opus est pietate, neque contradicere diuine Scripture, siue intellecte si aliqua uitia nostra percutit, siue non intellecte quasi nos melius sapere meliusque percipere possimus, sed cogitare potius, et credere id esse melius et uerius quod ibi scriptum est, etiamsi lateat, quam id quod nos per nos ipsos sapere possumus. Post istos duos gradus timoris atque  pietatis, ad tertium uenitur scientie gradum, de quo nunc agere constitui. Nam in eo se exercet omnis diuinarum Scripturarum studiosus, nichil in eis aliud inuenitur usquam diligendum esse Deum propter Deum, et proximum propter Deum, et illum quidem ex toto corde, ex tota anima, ex tota mente, proximum uero tanquam seipsum, id est, ut iam proximi dilectio, sicut etiam nostri referatur in Deum. Quisquis ergo Scripturas sacras uel quamlibet partem earum intellexisse sibi uidetur, ita ut eo intellectu non edificet istam geminam caritatem Dei et proximi, nondum intellexit quemadmodum oportebat eum scire. Itaque tria hec sunt, quibus et scientia omnis, et prophetia militat, fides, spes, caritas; sed fidei succedit spes, et spei succedit beatitudo; caritas autem etiam  istis decedentibus augebitur potius. Cum ergo quatuor diligenda sunt, unum quod super nos, id est Deus; alterum quod nos sumus, id est anima ad imaginem Dei creata; tertium quod iuxta nos est, id est alter homo; quartum quod infra nos, id est corpus; de secundo, et quarto nulla precepta danda erant. Quantumlibet enim homo excitat a caritate, remanet illi tamen dilectio sui, et dilectio corporis sui, restabat ut de illo quid supra nos est, et de illo quod iuxta nos est, precepta sumeremus. Diliges, inquit, Dominum Deum tuum ex toto corde tuo, etc. Omnis quippe homo in quantum homo est, diligendus est propter Deum, Deus uero propter seipsum. Amplius quisque Deum debet diligere quam seipsum, item amplius alius homo diligendus est quam corpus nostrum,  quia propter Deum omnia ista diligenda sunt, et potest nobiscum alius homo Deo perfrui, quod non potest corpus, quia corpus per animam uiuit, qua fruimur Deo. Omnes autem homines eque diligendi sunt; sed cum omnibus prodesse non possimus, his potissimum consulendum est, qui locorum et temporum uel quarumlibet rerum opportunitatibus constrictius nobis, quasi quadam sorte iunguntur. uelle tamen debemus, ut omnes homines nobiscum diligant, et totum quod eos uel adiuuamus, uel adiuuamur ab eis, ad unum illum finem referendum est. Iure enim continuatur scientie caritas, quia solummodo scientie fructus in caritate consistit. Scientia, ait Apostolus, inflat, caritas uero edificat . Si ergo appetendum est quod inflat, multo magis  quod edificat, ut cum scimus uoluntatem Dei, diligamus obedire Deo, ut perueniamus ad Deum. Nam ista scientia bone spei hominem se non iactantem, sed lamentantem facit, quo affectu impetrat sedulis precibus consolationem diuini adiutorii, ne desperatione frangatur, et esse incipit in quarto gradu, hoc est, fortitudinis. Queritur et sititur iustitia; hoc enim affectu ab omni mortifera iucunditate rerum transeuntium sepe extrahitur, et inde se auertens, conuertit ad dilectionem eternorum, immutabilem scilicet unitatem, eamdemque Trinitatem, quam ibi aspexerit, quantum potest, in longinquo radiantem, suique aspectus infirmitate sustinere se illam lucem non posse persenserit, in quinto gradu, hoc est. in  consilio misericordie purgat animam tumultuantem quodammodo, atque obstrepentem sibi de appetitu inferiorum conceptis sordibus. Hic uero se in dilectione proximi non ignauiter exercet, in eaque perficitur, et spe iam plenus atque integer uiribus, cum peruenerit usque ad amici dilectionem, ascendit in sextum gradum, ubi iam ipsum oculum purgat, quo uideri Deus potest ab eis, qui huic seculo moriuntur, nam in tantum uident, in quantum moriuntur huic seculo, in quantum autem huic uiuunt non uident, et ideo quamuis iam certior, et non solum tolerabilior, sed etiam iucundior species lucis illius incipit apparere, in enigmate adhuc tamen et per speculum uideri dicitur, quia magis per fidem quam per speciem ambulatur, cum in hac uita peregrinamur,  quamuis conuersationem habeamus in celis. In hoc autem gradu ita purgat oculum cordis, ut ueritati nec seipsum quidem preferat, ut conferat proximum, ergo nec seipsum, quia nec illum quem diligit sicut seipsum. Erit ergo iste sanctus tam simplici corde, atque mundato, ut neque hominibus, placendi studio detorqueatur a uero, nec respectu deuitandorum quorumlibet incommodorum suorum que aduersantur huic uite. Talis filius ad sapientiam ascendit, que ultima et septima est, qua pacatur, tranquillusque perfruitur. Initium enim sapientie timor Domini, ab illo enim usque ad ipsam, per hos gradus ascenditur et uenitur.



CAPUT u. Quod is qui ad sapientie integritatem peruenit, ad caritatis perfectionem perueniat.

Quicunque igitur ad sapientie culmen peruenit, ad fastigium caritatis perueniat necesse est, quia nemo perfecte sapit, nisi is qui recte diligit. Quando enim quis per gradus supra dictos ad sapientie plenitudinem studet peruenire, nichil aliud agit, nisi ut ad perfectionem caritatis perueniat, et quantum perficit in sapientia, tantum in caritate. Prediximus enim quod in cogitatione perfecta sapientie, beatitudo uera consisteret, hoc idem dicimus et de caritate, quia in dilectione perfecta caritatis beatitudo summa consistit. Nam creator omnium Deus, qui beatitudo nostra est, utrorumque nomine equaliter nuncupatur, sicut in libro Sapientie de eo  scriptum est: Omnium, inquit, artifex docuit me sapientia. Est enim illa Spiritus intellectus, sanctus, unicus, etc. . Et apostolus Ioannes: Deus, inquit, caritas est, et qui manet in caritate, in Deo manet, et Deus in eo . Nam Saluator in Euangelio sapientiam et caritatem unum esse intelligi uolens, ad Patrem dixit: Pater iuste, mundus te non cognouit, ego autem te cognoui, et hi cognouerunt, quia tu me misisti, et notum feci eis nomen tuum, et notum faciam, ut dilectio qua dilexisti me, in ipsis sit, et ego in ipsis . Quisquis ergo percipit plenam notitiam Dei, simul habet in se perfectam dilectionem Dei, et his ambobus fruens, eternam beatitudinem adepto summo bono tenebit.



CAPUT uI. De modo legendi sacras Scripturas.

Sed nos his ita prelibatis, ad tertium illum gradum, id est scientiam, considerationem referamus, de qua disserere quod Dominus suggesserit atque tractare instituimus. Erit igitur diuinarum Scripturarum solertissimus indagator, qui primo totas legerit, notasque habuerit, et si nondum intellectu, iam tamen lectione, duntaxat eas que appellantur canonice, nam ceteras securus legat fide ueritatis instructus, ne preoccupent imbecillum animum, et periculosis mendaciis atque phantasmatibus eludentes preiudicent aliquid contra sanam intelligentiam. In canonicis autem Scripturis, ecclesiarum catholicarum quamplurimam auctoritatem sequatur, inter  quas sane ille sunt que apostolicas sedes habere, et Epistolas accipere meruerunt. Tenebit igitur hunc modum in Scripturis canonicis, ut eas que ab omnibus accipiuntur Ecclesiis catholicis preponat eis quas quidam non accipiunt, in eis uero que non accipiuntur ab omnibus, preponat eas quas plures grauioresque accipiunt, eis quas paucioris minorisque auctoritatis Ecclesie tenent. Si autem alias inuenerit a pluribus, alias a grauioribus haberi, quanquam hoc inuenire non possit, equalis tamen auctoritatis eas habendas puto. Totus autem canon Scripturarum, in quo istam considerationem uersandam dicimus his libris continetur  ueteris Testamenti XLu, Noui autem XXuII, qui sunt LXXII. Quorum omnium nomina et seriem, et auctoritatem, quia  in superiori libro quantum potui descripsi, non necesse credimus iterare.



CAPUT uII. De canone Hebreorum, quomodo apud eos tripartitus est ordo diuinarum Scripturarum.

Notandum tamen quod Hebrei uetus Testamentum, Esdra auctore iuxta numerum litterarum suarum in XXII libros accipiunt, diuidentes eos in tres ordines, legis scilicet, prophetarum et hagiographorum. Primus ordo legis in quinque libris accipitur, quorum primus est Bresith, qui est Genesis. Secundus Ellesmot, qui est Exodus. Tertius uaiicra, qui est Leuiticus. Quartus uaiedabbet, qui est Numerus. Quintus Ellehadabarim, quod est Deuteronomium. Hi sunt quinque libri Moysi, quos Hebrei Thorath,  Latini legem appellant, proprie autem lex appellatur, que per Moysen data est. Secundus ordo prophetarum, in quo continentur libri octo, quorum primus Iosue bennun, qui Latine Iesu Naue dicitur. Secundus Sophthim, qui est Iudicum. Tertius Samuel, qui est Regum primus. Quartus Malachim, qui est Regum secundus. Quintus Isaias. Sextus Ieremias. Septimus Ezechiel. Octauus Thereasar, qui dicitur duodecim prophetarum, qui libri quia sibi pro paruitate adiuncti sunt, pro uno accipiuntur. Tertius ordo Hagiographorum, id est, sancta scribentium, in quo sunt libri nouem, quorum primus Iob; secundus Psalterium, qui in quinque incisionibus diuiditur; tertius Massoth, quod est Prouerbia Salomonis;  quartus Coheleth, qui est Ecclesiastes; quintus Sirhasirim, quod est Canticum canticorum; sextus Daniel; septimus Dibrehaiomim, quod est uerba dierum, id est, Paralipomenon; octauus Esdras; nonus est Esther. Qui simul omnes u, et uIII, et IX, fiunt XXII, sicut superius sunt comprehensi. Quidam autem Ruth, et Cinoth, quod Latine dicitur lamentatio Ieremie, hagiographis adiiciunt, et uiginti quatuor uolumina ueteris Testamenti faciunt, iuxta XXIu seniores, qui ante conspectum Dei assistunt. Isti sunt libri qui apud Hebreos canonicam auctoritatem habent. Quartus est apud nos ordo ueteris Testamenti, eorum librorum qui in canone Hebraico non sunt, quorum primus Sapientie liber est, secundus Ecclesiasticus, tertius Tobie, quartus  Iudith, quintus et sextus Machabeorum, quos licet Iudei inter apocrypha separent, Ecclesia tamen Christi inter diuinos libros honorat et predicat. In Nouo autem Testamento duo sunt ordines, primus Euangelicus, in quo sunt Mattheus, Marcus, Lucas, Ioannes; secundus Apostolicus, in quo sunt Epistole apostolorum Petri, Iacobi, Ioannis, Iude et Pauli, et liber Actus apostolorum, et Apocalypsis. In his omnibus libris timentes Deum et pietate mansueti querunt uoluntatem Dei, cuius operis et laboris prima obseruatio est, ut diximus, nosse istos libros, et si nondum ad intellectum, legendo tamen uel mandare memorie, uel omnino incognitos non habere. Deinde illa que in eis aperte posita sunt, uel precepta uiuendi, uel regule credendi, solertius  diligentiusque inuestiganda sunt, que tanto quisque plura inuenit, quanto est intelligentia capacior. In his enim que aperte in Scripturis posita sunt, inueniuntur illa omnia que continent fidem, mores uiuendi, spem scilicet atque caritatem; cum uero facta quadam familiaritate cum ipsa lingua diuinarum Scripturarum, in ea que obscura sunt aperienda et discutienda, pergendum est ut ad obscuriores locutiones illustrandas, de manifestioribus sumantur exempla, et quedam certarum sententiarum testimonia, dubitationem certis auferant, in qua re memoria ualet plurimum, que si defuerit, non potest his preceptis dari.



CAPUT uIII. Unde fit quod non intelliguntur que scripta sunt.

 Duabus autem causis non intelliguntur que scripta sunt, si aut ignotis, aut ambiguis signis obteguntur. Sunt autem signa propria uel translata. Propria dicuntur, cum his rebus significandis adhibentur, propter quas sunt instituta, sicut dicimus bouem cum intelligimus pecus, quod omnes nobiscum Latine lingue homines hoc nomine uocant. Translata sunt, cum et ipse res quas propriis uerbis significamus, ad aliquid aliud significandum usurpantur, sicut dicimus bouem, et per has duas syllabas intelligimus pecus, quod isto nomine appellari solet; sed rursus per illud pecus intelligimus euangelistam quem significauit Scriptura, interpretante Apostolo et dicente: Bouem triturantem non infrenabis  . Ad propria autem signa pertinent uerba, que prorsus inter homines obtinuerunt principatum significandi, quocunque animo concipiuntur, si ea quisque prodere uelit. Sed quia uerberato ere statim transeunt, nec diutius manent quam sonant, instituta sunt per litteras signa uerborum et ita uoces oculis ostenduntur, non per seipsas, sed per signa quedam sua. Ista signa ergo non potuerunt communia esse omnibus gentibus, peccato quodam dissensionis humane, cum ad se quisque principatum rapit, cuius superbie signum est erecta illa turris in celum, ubi homines impii non solum animos, sed etiam uoces dissonas habere meruerunt. Sed gratia Dei misericorditer prouisum est, ut Scriptura diuina que in prima illa lingua, qua homines primi locuti  sunt primitus conscripta est, ab ipsa per uaria interpretum officia ad notitiam hominum deferretur, ne humana miseria fame uerbi Dei deficiens, sine remedio in eternum periret, seruato tamen ordine, quem maxime canon inuenit harum Scripturarum illis tribus linguis, que in cruce redemptoris et Saluatoris nostri dedicate sunt, Hebrea uidelicet, Greca et Latina, ad insinuandam sancte Trinitatis fidem, in tribus mundi partibus tripartito humano generi principaliter commendari, ut ex his unaqueque gens et natio proprie lingue adminiculo intellectum sibi salubrem attraheret, interpretando ac colloquendo sensum eumdem canonicum propriis uerbis. Sed quia prediximus, quod aut in ignotis signis, aut in ambiguis hereret intellectus, ut non facile intelligerentur  que scripta sunt, de ambiguis signis post loquemur, nunc de incognitis agimus. Agere enim decreuimus, ut si Dominus uellet, quecunque in predictis duobus signis necessaria essent ad discendum nobis, distributo ordine modoque disposito, quantum possemus conscriberemus, unde oportebat, ut de ignotis propriis signis post ageremus, in quibus radix et initium discendi consistit. Deinde de ignotis translatis, in quibus subtilitas et utilitas lectionis habetur, postea uero de ambiguis signis, propriis atque translatis, quibus ad purum elicitis, et secundum ueritatem inuentis, firmitas et integritas lectionis generatur.



CAPUT IX.  De ignotis signis.

Ignotorum autem signorum due forme sunt, quantum ad uerba pertinet; namque aut ignotum uerbum facit herere lectorem, aut ignota locutio. Que si ex aliis linguis ueniunt, aut querenda sunt ab earum linguarum hominibus, aut lingua eadem, si et otium est et ingenium ediscenda, aut plurimum interpretum consulenda collatio. Si autem ipsius lingue nostre, id est Latine, aliqua uerba locutionesque ignoramus, legendi consuetudine audiendique innotescunt. Nulla sane sunt magis mandanda memorie, quam illa uerborum locutionumque genera que ignoramus, ut cum peritior occurrerit, de eo queri possit, uel talis lectio, que uel precedentibus, uel consequentibus, uelocius [uel utrisque] ostendat,  quam uim habeat, quidque significet quod ignoramus, facile adiuuante memoria possimus aduertere et discere. Debet autem studere, is qui propriorum signorum peritus esse uult, id est, quantum ad sermones pertinet, ut et certam cognoscat uim uerborum, et proprium sciat modum locutionum, quod a grammaticis et rhetoribus non mediocriter discere  ualet.



CAPUT X. De translatis ignotis.

In translatis uero signis, si qua forte ignota cogunt herere lectorem, partim linguarum notitia, partim rerum, inuestiganda sunt. Aliquid enim ad similitudinem ualet, et procul dubio secretum quiddam insinuat Siloa piscina, ubi faciem lauare iussus  est cui oculos Dominus luto de sputo facto iunxerat; quod tamen nomen lingue incognite nisi euangelista interpretatus esset, tamen magnus intellectus lateret. Sic etiam multa que ab auctoribus eorumdem librorum interpretata non sunt nomina Hebrea, non est dubitandum habere non paruam uim atque adiutorium ad soluenda enigmata Scripturarum, si quis ea possit interpretari. Quod nonnulli eiusdem lingue periti uiri, non sane paruum beneficium posteris contulerunt, qui separata de Scripturis eadem omnia uerba interpretati sunt; et quid sit Adam, quid Eua, quid Abraham, quid Moyses; siue etiam locorum nomina; quid sit Hierusalem, uel Sion, uel Iericho, uel Libanus, uel Iordanis, et quecunque alia in illa lingua nobis sunt incognita nomina; quibus  apertis et interpretatis, multe in Scripturis figurate locutiones manifestantur. Rerum autem ignorantia facit obscuras figuratas locutiones cum ignoramus uel animalium, uel lapidum, uel herbarum naturas, aliarumue rerum, que plerumque in Scripturis similitudinis alicuius gratia ponuntur. Nam et de serpente, quod notum est, totum corpus eum pro capite obiicere ferientibus, quantum illustrat sensum illum, quo Dominus iubet astutos nos esse sicut serpentes, ut scilicet pro capite nostro, quod est Christus, corpus potius persequentibus offeramus, ne fides Christiana tanquam necetur in nobis, si parcentes corpori, negemus Deum. uel illud quod per cauerne angustias coarctatus, deposita ueteri tunica, uestes nouas accipere dicitur, quantum  concinit ad imitandam ipsam serpentis astutiam, exuendumque ueterem hominem sicut Apostolus dicit, ut induamur nouo , et exeundum per angustias dicente Domino, Intrate per angustam portam . Ut ergo notitia nature serpentis illustrat multas similitudines, quas de hoc animante Scriptura dare consueuit, sic ignorantia nonnullorum animalium, que non minus per similitudines commemorat, impedit plurimum intellectorem. Sic lapidum, sic herbarum, uel queque tenentur radicibus. Nam et carbunculi notitia quod lucet in tenebris, multa illuminat etiam obscura librorum, ubicunque propter similitudinem ponitur; et ignorantia berylli uel adamantis claudit plerumque intelligentie  fores. Nec aliam ob causam facile est intelligere pacem perpetuam significari oliue ramulo, quem rediens ad arcam columba pertulit, nisi quia nouimus et olei lenem contactum non facile alieno humore corrumpi, et arborem ipsam frondere perenniter. Multi autem per ignorantiam hyssopi dum nesciunt quam uim habeat, uel ad purgandum pulmonem, uel ad saxa radicibus penetranda, cum sit herba breuis atque humilis, omnino inuenire non possunt quare sit dictum: Asperges me hyssopo et mundabor . Numerorum etiam imperitia, et musicarum rerum ignorantia, multa faciunt non intelligi translate ac musice posita in Scripturis; de quibus quando de singulis disciplinis disputabimus, apertius edisseremus, de ambiguis nunc dicturi.



CAPUT XI. De ambiguis signis quomodo constant.

Ambiguitas autem Scripture, aut in uerbis propriis est, aut in translatis. Sed cum uerba propria faciunt ambiguam Scripturam, primo uidendum est, ne male distinxerimus aut pronuntiauerimus. Cum ergo adhibita intentio incertum esse preuiderit quomodo distinguendum aut quomodo pronuntiandum sit, consulat regulam fidei, quam de Scripturarum planioribus locis et Ecclesie auctoritate percepit. Quod si ambe, uel etiam omnes, si plures fuerint partes ambiguitatis, secundum fidem sonuerint, textus ipse sermonis a precedentibus et consequentibus partibus, que ambiguitatem illam in medio posuerunt, restat consulendus, ut uideamus cuinam sententie,  de pluribus que se ostendunt, ferat suffragium, eamque sibi contexi patiatur. Iam nunc exempla considera. Illa heretica distinctio: In principio erat uerbum, et uerbum erat apud Deum, et Deus erat uerbum , ut alius sit sensus: uerbum erat hoc in principio apud Deum, non uult uerbum Deum confiteri. Sed hoc regula fidei refellendum est, qua nobis de Trinitatis equalitate prescribitur, ut dicamus: Et Deus erat uerbum. Deinde subiungamus: Hoc erat in principio apud Deum. Illa uero distinctionis ambiguitas, neutra parte resistit fidei, et ideo textu ipso sermonis diiudicanda est, ubi ait Apostolus: Et quid eligam ignoro. Compellor autem ex duobus: concupiscentiam habens dissolui, et cum Christo esse; multo enim magis optimum: manere in carne  necessarium propter uos . Incertum enim utrum ex duobus concupiscentiam habens, an compellor autem ex duobus, ut illud adiungatur, concupiscentiam habens dissolui et esse cum Christo. Sed quoniam ita sequitur, multo enim optimum, apparet eum eius optimi dicere se habere concupiscentiam, ut cum ex duobus compellatur, alterius tamen habeat concupiscentiam, alterius necessitatem; concupiscentiam scilicet esse cum Christo, necessitatem manere in carne. Que ambiguitas uno consequenti uerbo diiudicatur, quod positum est, enim. Quam particulam quia abstulerunt interpretes, illa potius sententia ducti sunt, ut non solum compelli ex duobus, sed etiam duorum habere concupiscentiam  uideretur. Sic ergo distinguendum est, et quid eligam ignoro: compellor autem ex duobus, quam dictionem sequitur, concupiscentiam habens dissolui et esse cum Christo. Et tanquam quereretur quare huius rei potius habeat concupiscentiam, multo enim magis optimum, inquit. Cur autem e duobus compellitur? Quia manendi est necessitas, quam ita subiecit: Manere in carne necessarium propter uos. Ubi neque prescripto fidei, neque ipsius sermonis textu ambiguitas explicari potest, nichil obest secundum quamlibet earum que ostenduntur, sententiam distinguere curet. ueluti est illa ad Corinthios: Has ergo habentes promissiones, karissimi, mundemus nos ab omni coinquinatione carnis et spiritus, perficientes sanctificationem in timore Dei . Dubium  est quippe, utrum Mundemus nos ab omni coinquinatione carnis et spiritus, secundum illam sententiam, Ut sit sancta corpore et spiritu, an Mundemus nos ab omni coinquinatione carnis, ut alius sit sensus, Et spiritus perficientes sanctificationem in timore Dei capite nos . Tales ergo distinctionum ambiguitates in potestate legentis sunt. Quecunque autem de ambiguis distinctionibus diximus, eadem obseruanda sunt et in ambiguis pronuntiationibus; que nisi lectoris nimia perturbantur incuria, aut regulis fidei corriguntur, aut precedentis uel consequentis contexione sermonis. Quod si neutrum horum adhibetur ad correctionem, nichilominus dubie remanebunt, ut quolibet modo lector pronuntiauerit, non sit in culpa. Quali autem uoce pronuntietur illud quod  Nathanel dixit, A Nazareth potest aliquid boni esse , siue affirmantis, ut illud solum ad interrogationem pertineat quod ait A Nazareth? siue totum cum dubitatione interrogantis, non uideo quomodo discernatur: uterque autem sensus fidem non impedit.



CAPUT XII. De ambiguis propriis.

Rarissime ergo et difficillime inueniri potest ambiguitas in propriis uerbis, quantum ad libros diuinarum Scripturarum spectat, quam non aut circumstantia ipsa sermonis qua cognoscitur scriptorum intentio, aut interpretum collatio, aut precedentis lingue soluat inspectio. Nam quod scriptum  est, Non est abscondituma te os meum, quod fecisti in abscondito, non elucet legenti, utrum correpta littera os pronuntiet, an producta. Si enim corripiat, ab eo quod sunt ossa; si autem producat, ab eo quod sunt ora, intelligitur numerus singularis. Sed talia lingue precedentis inspectione id iudicantur: nam in Greco non sed positum est. Item illud Apostoli: Que predico uobis sicut predixi, quoniam qui talia agunt, regnum Dei non possidebunt . Si tantummodo dixisset, que predico uobis, neque subiunxisset predixi, dubium esset utrum in eo quod dixit, predico, producenda an corripienda esset syllaba media; nunc autem manifestum est producendam esse; non enim ait sicut predicaui, sed sicut predixi. Sed quia hec raro, ut  prediximus, uerba inueniuntur, que non facilem habeant solutionem, ad uerborum translatorum ambiguitates stylum uertamus, que non mediocrem curam industriamque desiderant. Nam in principio cauendum est, ne figuratam locutionem ad litteram accipias. Ad hoc enim pertinet quod ait Apostolus: Littera occidit, spiritus autem uiuificat . Nulla mors anime congruentius appellatur, quam cum id etiam quod in ea bestias antecellit, hoc est intelligentia, carni subiicitur sequendo scilicet solam litteram. Qui enim sequitur litteram translata uerba sicut propria tenet, neque illud quod proprio uerbo significatur, refert ad aliam significationem. Et ea est miserabilis anime seruitus, signa pro rebus accipere, et supra creaturam corpoream, oculum mentis ad  hauriendum eternum lumen leuare non posse. Que tamen seruitus in Iudeo populo longe a ceterarum gentium more distabat, quandoquidem rebus temporalibus ita subiugati erant, ut unus eis in omnibus commendaretur Deus. Gentes autem simulacra manufacta deos habebant, et si quando aliqui eorum illa tanquam signa interpretari conabantur, ad creaturam colendam uenerandamque referebant. Sed ab hac utraque seruitute, ueniens Christus ueritatis sue luce illuminans, omnes in se credentes ueraciter liberauit.



CAPUT XIII. Modus inueniendi utrum locutio propria sit an translata.

Huic autem obseruationi qua cauemus figuratam  locutionem, id est translatam, quasi propriam sequi, adiungenda etiam illa est, ne propriam quasi figuratam uelimus accipere. Demonstrandus est igitur proprius modus inueniende locutionis, propriane an figurata sit, et iste omnino modus est, ut quidquid in sermone diuino neque ad morum honestatem, neque ad fidei ueritatem proprie referri potest, figuratum esse cognoscas. Morum honestas ad diligendum Deum et proximum, fidei ueritas ad cognoscendum Deum et proximum pertinet. Spes autem sua cuique est in conscientia propria, quemadmodum se sensit ad dilectionem Dei et proximi cognitionemque proficere. Non enim precipit Scriptura nisi caritatem, nec culpat nisi cupiditatem; et eo modo informat mores hominum. Charitatem uoco  motum animi ad fruendum Deo propter ipsum, et se atque proximo propter Deum. Cupiditatem autem motum animi ad fruendum se et proximo, et quolibet corpore non propter Deum. Quod autem agit indomita cupiditas ad corrumpendum animum et corpus suum, flagitium uocatur; quod autem agit ut alteri noceat, facinus dicitur. Et hec sunt duo genera omnium peccatorum, sed flagitia priora sunt. Que cum exinaniuerint animum, et ad quamdam egestatem perduxerint, in facinora prosilitur, quibus remoueantur impedimenta flagitiorum, aut adiumenta querantur. Item quod agit caritas quod sibi prosit, utilitas est; quod autem agit ut prosit proximo, beneficentia nominatur. Et hic precedit utilitas:  quia nemo potest ex eo quod non habet prodesse alteri. Quanto autem magis regnum cupiditatis destruitur, tanto caritatis augetur. Quidquid ergo asperum et quasi seuum factu dictuque in sanctis Scripturis legitur, ex persona Dei uel sanctorum eius, ad cupiditatis regnum destruendum ualet. Quod si perspicue sonat, non est ad aliud referendum, quasi figurate dictum sit, sicuti est illud Apostoli: Thesaurizasti tibi, inquit, iram in die ire et reuelationis iusti iudicii Dei, qui reddet unicuique secundum opera sua, et reliqua.  Ergo in locutionibus figuratis regula sit huiusmodi, ut tam diu uersetur diligenti consideratione quod legitur, donec ad regnum caritatis interpretatio perducatur. Si autem hoc iam proprie sonat, nulla putetur figurata  locutio. Si preceptiua locutio est, aut flagitium, aut facinus uetans, aut utilitatem aut beneficentiam iubens, non est figurata. Si autem flagitium aut facinus uidetur iubere, aut utilitatem et beneficentiam uetare, figurata est. Nisi manducaueritis, inquit, carnem filii hominis, et sanguinem eius biberitis, non habebitis uitam in uobis . Facinus uel flagitium uidetur iubere. Figurata ergo est, precipiens passioni Domini esse communicandum, et suauiter atque utiliter recolendum in memoria, quod pro nobis caro eius crucifixa et uulnerata sit. Ait Scriptura: Si esurierit inimicus tuus, ciba illum; si sitit, potum da illi . Hic nullo dubitante beneficentiam precipit; sed quod sequitur: Hoc enim faciens, carbones ignis congeres super caput eius, maleuolentie  facinus putes iuberi. Ne igitur putaueris figurate dictum, et cum possit dupliciter interpretari, uno modo ad nocendum, altero ad prestandum, ad beneficentiam te potius caritas reuocet, ut intelligas carbones ignis esse urentes penitentie gemitus, quibus superbia sanatur eius qui dolet se inimicum fuisse hominis, a quo eius miserie subuenitur. Item cum ait Dominus: Qui amat animam suam, perdat eam , non utilitatem uetare putandus est, qua debet quisque conseruare animam suam, sed figurate dictum, perdat animam, id est, perimat atque amittat usum eius quem nunc habet, peruersum scilicet atque preposterum, quo inclinatur temporalibus, ut eterna non querat. Scriptum est: Da misericordi, et ne suscipias peccatorem.  Posterior pars huius sententie uidetur uetare beneficentiam. Intelligas ergo figurate positum, pro peccato peccatorem, ut peccatum eius non suscipias.



CAPUT XIu. De uaria significatione uerborum, que constat in contrarietate et diuersitate.

Sed quoniam multis modis res similes apparent, non putemus ita esse scriptum, ut quod in aliquo loco res aliqua per similitudinem significauerit, hoc eam semper significare credamus. Nam et in uituperatione posuit fermentum Dominus cum diceret: Cauete a fermento Phariseorum ; et in laude cum diceret: Simile est regnum celorum mulieri que abscondit fermentum in tribus mensuris farine  donec totum fermentaret . Huius igitur uarietatis obseruatio duas habet formas; sic enim aliud atque aliud res queque significant, ut aut contraria, aut diuersa significent. Contraria scilicet, cum alias in bono, alias in malo res eadem per similitudinem ponitur, sicut hoc est quod de fermento supra diximus. Tale est etiam quod leo significat Christum, ubi dicitur: uicit leo de tribu Iuda . Significat et diabolum, ubi scriptum est: Aduersarius uester diabolus tanquam leo rugiens circuit, querens quem deuoret  Serpens in bono: Estote astuti ut serpentes . In malo autem: Serpens Euam seduxit astutia sua . In bono, panis: Ego sum panis uiuus, qui de celo descendi . In malo, panis: Panis occultus libenter  editur . Sic et alia plurima. Et hec quidem que commemoraui, minime dubiam significationem gerunt, quia exempli gratia non nisi manifesta commemorari debuerunt. Sunt autem que incertum est in quam partem accipi debeant, sicut, Calix in manu Domini uini meri plenus est misto . Incertum est enim utrum iram Domini significet non usque ad nouissimam penam, id est usque ad fecem; an potius gratiam Scripturarum a Iudeis ad gentem transeuntem, quia inclinauit ex hoc in hoc, remanentibus apud Iudeos obseruationibus quas carnaliter sapiunt, quia fex eius non est exinanita. Cum uero res eadem non in contraria, sed tamen in significatione ponitur diuersa, illud est in exemplo, quod aqua et populum significat,  sicut in Apocalypsi legimus; et Spiritum sanctum, unde est illud: Flumina de uentre eius fluent aque uiue , et si quid aliud atque aliud, pro locis in quibus ponitur, aqua significare intelligitur. Ubi autem apertius ponuntur, ibi discendum est quomodo in locis intelligatur obscuris. Neque enim melius potest intelligi quod dictum est Deo, Apprehende arma et scutum, et exsurge in adiutorium mihi , quam ex hoc loco ubi legitur: Domine, ut scuto bone uoluntatis tue coronasti nos 



CAPUT Xu. Quod non sit periculum uarius intellectus in eisdem Scripture uerbis, si sensus ipse congruat ueritati.

Quando autem ex eisdem Scripture uerbis non  unum aliquid, sed duo uel plura sentiuntur, etiam si latet quid senserit ille qui scripsit, nichil periculi est, si quodlibet eorum congruere ueritati, ex aliis locis sanctarum Scripturarum doceri potest; id tamen eo conante, qui diuina scrutatur eloquia, ut ad uoluntatem perueniatur auctoris, per quem Scripturam illam sanctus operatus est Spiritus; siue hoc assequatur, siue aliam sententiam de illis uerbis que fidei recte non refragatur, exculpat, testimonium habens a quocunque alio loco diuinorum eloquiorum. Ille quippe auctor in eisdem uerbis que intelligere uolumus, et ipsam sententiam forsitan uidit; et certe Dei Spiritus qui per eum hec operatus est, etiam ipsam occursuram lectori uel auditori  sine dubitatione preuidit, imo ut occurreret quia ex ipsa ueritate subnixa prouidit. Nam quid in diuinis eloquiis largius et uberius potuit diuinitus prouideri, quam ut eadem uerba pluribus intelligantur modis, quos alia non minus diuina contestantia faciant approbari? Ubi autem talis sensus eruitur, cuius incertum certis sanctarum Scripturarum testimoniis non possit aperiri, restat ut ratione reddita manifestus appareat, etiam si ille cuius uerba intelligere querimus, eum forte non sensit. Sed hec consuetudo periculosa est. Per Scripturas enim diuinas ita multo tutius ambulatur, si hoc exhibemus, ut cum aliqua uerbis translatis opaca scrutari uolumus, aut hoc inde exeat quod non habeat controuersiam, aut, si habeat, ex eadem Scriptura ubicunque eis  inuentis atque adhibitis testibus, terminetur. Sed hec in presenti de signis dicta sufficiant. Ceterum qui plenius de his scire desiderat, in libris sancti Augustini de Doctrina Christiana, unde hec excerpsimus, querat et inueniet. Hinc de his que in gentilibus doctrinis exercentur, et que liberales dicuntur artes, quid conferant utilitatis, si perscrutentur his qui canonicas Scripturas legunt, quantum ualeo, explicabo.



CAPUT XuI. De duobus generibus doctrinarum gentilium, et que sint ille que instituerunt homines.

Duo sunt genera doctrinarum, que in gentilibus etiam moribus exercentur: unum earum rerum quas instituerunt homines; alterum earum quas  animaduerterunt iam peractas, aut diuinitus institutas. Illud quod est secundum institutiones hominum, partim superstitiosum est, partim non est. Superstitiosum est quidquid institutum est ab hominibus ad facienda et colenda idola pertinens, uel ad colendum sicut Deum creaturam, uel partem ullam creature, uel ad consultationes et pacta quedam significationum cum demonibus placita atque federata, qualia sunt molimina magicarum artium, que quidem commemorare potius quam docere assolent pete. Ex quo genere sunt, sed quasi licentiore uanitate, aruspicum et augurum libri. Ad hoc genus pertinent omnes etiam ligature atque remedia, que medicorum quoque disciplina contemnit, siue in precantationibus, siue in quibusdam notis quas  characteres uocant, siue in quibusdam rebus suspendendis atque illigandis, non propter uim nature quodammodo ad temperationem corporum, sed ad quasdam significationes occultas aut manifestas. Neque illi ab hoc genere perniciose superstitionis segregandi sunt, qui genethliaci propter natalium dierum considerationes, nunc autem uulgo mathematici uocantur. Nam et ipsi, quamuis ueram stellarum positionem, cum quisque nascitur, consectentur, et aliquando etiam peruestigent, tamen quod inde conantur uel actiones nostras uel actionum euenta predicere, nimis errant, et uendunt imperitis hominibus miserabilem seruitutem. Commoda uero et necessaria hominum cum hominibus instituta  sunt, quecunque in habitu et cultu corporis ad sexus uel honores discernendos differentia placuit; et innumerabilia genera significationum sine quibus humana societas, aut non omnino, aut minus commode geritur; queque in ponderibus atque mensuris, et nummorum impressionibus et estimationibus, sua cuique ciuitati et populo sunt propria, et cetera huiusmodi, que nisi hominum instituta essent, non per diuersos populos uarie essent, nec in ipsis populis singulis pro arbitrio suorum principum mutarentur. Sed hec tota pars humanorum institutorum, que ad usum uite necessarium proficiunt, nequaquam est fugienda Christiano; imo etiam, quantum satis est, intuenda, memoriaque retinenda. Ad hanc partem etiam pertinent litterarum  figure, que pro libitu hominum constitute sunt, nec tamen omnibus gentibus communes, sed alias Hebrea, alias Greca, alias Latina gens habet, et cetere quedam gentes, similiter ad proprietatem linguesue, litteras sibi secundum placitum formauerunt.



CAPUT XuII. Que diuinitus instituta inuestigauerunt.

Iam uero illa que non instituendo, sed aut transacta temporibus, aut diuinitus instituta inuestigando homines prodiderunt, ubicunque discantur, non sunt hominum instituta existimanda. Quorum sunt alia ad sensus corporis, alia uero ad rationem animi pertinentia. Sed illa que ad sensus corporis attingunt, uel narrata credimus, uel demonstrata sentimus, uel experta coniicimus. Quidquid ergo de  ordine temporum transactorum indicat ea que appellatur historia, plurimum nos adiuuat ad libros sanctos intelligendos, etiam si preter Ecclesiam puerili eruditione discatur. Nam et per Olympiadas, et per consulum nomina, multa sepe queruntur a nobis; et ignorantia consulatus quo natus est Dominus, et quando passus est, nonnullos cegit errare, ut putarent quadragesima sexta annorum etate passum esse Dominum, quia per tot annos edificatum templum esse dictum est a Iudeis, quod imaginem Dominici corporis habebat. Sed annorum fere triginta baptizatum esse retinemus auctoritate euangelica; sed postea quot annos in hac uita egerit quanquam textu ipso actionum eius animaduertere possis, tamen ne aliunde caligo dubitationis oriatur,  de historia gentium collata cum Euangelio, liquidius certiusque colligitur. Tunc enim uidebitur non frustra esse dictum, quod quadraginta annis templum edificatum sit, ut cum referri iste numerus ad etatem Domini non potuerit, ad secretiorem instructionem humani corporis referatur, quod indui propter nos non dedignatus est unicus Dei Filius, per quem facta sunt omnia. Aliud est enim facta narrare, aliud docere facienda. Historia facta narrat fideliter atque utiliter; libri autem aruspicum et queque similes littere, facienda uel obseruanda intendunt docere, monitoris audacia, non indicis fide. Est etiam narratio similis demonstrationi, qua non preterita, sed presentia indicantur ignaris in quo genere sunt  que de locorum situ, naturisque animalium, lignorum, herbarum, lapidum, aliorumue corporum scripta sunt. De quo genere superius egimus, eamque cognitionem ualere ad enigmata Scripturarum soluenda, docuimus, non ut pro quibusdam signis adhibeantur tanquam ad remedia, uel machinamenta superstitionis alicuius. Siderum autem cognoscendorum non narratio, sed demonstratio est: quorum perpauca Scriptura commemorat. Habet autem preter demonstrationem presentium, etiam preteritorum narrationi simile aliquid, quod a presenti positione, motuque siderum, ad preterita eorum uestigia regulariter licet recurrere. Habet etiam futurorum regulares coniecturas non suspiciosas et otiosas, sed raras et certas; non ut ex eis aliquid trahere  in nostra fata et euenta tentemus, qualia genethliacorum deliramenta sunt, sed quantum ad ipsa pertinet sidera. Nam sicut is qui computat lunam cum hodie inspexerit quota sit, et ante quoslibet annos quota fuerit, et post quoslibet annos quota futura sit potest dicere; sic de unoquoque siderum, qui ea perite computant, respondere consueuerunt. Artium enim ceterarum quibus aliquid fabricatur, uel quid remaneat post operationem artificis ab illo effectum, sicut domus et scamnum; uel que ministerium quoddam exhibent operanti Deo, sicut medicina et agricultura et gubernatio: harum ergo cunctarum artium de preteritis faciunt experimenta, etiam futura coniicienda. Nullus earum artium artifex membra mouet in operando,  nisi preteritorum memoriam cum futurorum exspectatione contexat. Sed hec non ob aliud commemorauimus; nisi ut non omnino nesciamus quid Scriptura uelit insinuare, cum de his artibus aliquas figuratas locutiones inserit. Restant ea que non ad corporis sensus, sed ad rationem animi pertinent, ubi disciplina regnat disputationis et numeri. Sed disputationis disciplina ad omnia genera questionum que in litteris sanctis sunt penetranda et dissoluenda plurimum ualet; tantum ibi cauenda est libido rixandi, et puerilis quedam ostensio decipiendi aduersarium. Sed de hoc plenius dicemus cum de dialectica atque rhetorica disputabimus. Iam uero numeri disciplina cuilibet tardissimo clarum est, quod non sit ab hominibus instituta, sed  potius indagata et inuenta. Non enim sicut primam syllabam Italie quam breuem pronuntiauerunt ueteres, uoluit uirgilius et longa facta est, ita quisquam potest efficere cum uoluerit, ut ter terna aut non sint nouem, aut non possint efficere quadratam figuram, aut non ad ternarium numerum tripla sint, ad senarium sescupla, ad nullum dupla, quia intelligibiles numeri semissem non habent. Siue ergo in seipsis considerentur, siue ad figurarum, aut ad sonorum aliorum uel motionum leges numeri adhibeantur, incommutabiles regulas habent, neque ullo modo ab hominibus institutas, sed ingeniosorum sagacitate compertas. Que tamen omnia quisquis ita dilexerit, ut iactare se inter imperitos uelit, et  non potius querere unde sint uera, que tantummodo uera esse persenserit; et unde quedam non solum uera, sed etiam incommutabilia, que incommutabilia esse comprehenderit; ac sic ab specie corporum usque ad humanam mentem perueniens, cum et ipsam mutabilem inuenerit, quod nunc docta nunc indocta sit, constituta tamen inter commutabilem supra se ueritatem, et mutabilia infra se cetera, ad unius Dei laudem atque dilectionem cuncta conuertere, a quo cuncta esse cognoscit, doctus uideri potest, esse autem sapiens nullo modo. Hucusque generaliter atque permixtim dixi de disciplinis gentilium; deinceps seorsum de singulis dicturus.



CAPUT XuIII. De arte grammatica, et speciebus eius.

 Prima ergo liberalium artium est grammatica, secunda rhetorica, tertia dialectica, quarta arithmethica, quinta geometria, sexta musica, septima astronomia; grammatica enim a litteris nomen accepit, sicut uocabuli illius deriuatus sonus ostendit. Diffinitio autem eius talis est: Grammatica est scientia interpretandi petas atque historicos, et recte scribendi loquendique ratio. Hec et origo et fundamentum est artium liberalium. Hanc itaque scholam Dominicam legere conuenit, quia scientia recte loquendi et scribendi ratio in ipsa consistit. Quomodo quis uim uocis articulate seu litterarum et syllabarum potestatem cognoscit, si non prius per eam id didicit? Aut quomodo pedum, accentuum et positurarum discretionem scit, si non per hanc  disciplinam eius scientiam ante percepit? Aut quomodo partium orationis iura, schematum decorem, troporum uirtutem, etymologiarum rationem, et orthographie rectitudinem nouit, si non grammaticam artem ante sibi notam fecit? Inculpabiliter enim, imo laudabiliter hanc artem discit, quisquis in ea non inanem pugnam uerborum facere diligit, sed recte locutionis scientiam et scribendi peritiam habere appetit. Ipsa est enim omnium iudex librariorum, quia ubicunque errorem perspexerit, reprehendit, et ubi bene dicta sunt, suo iudicio comprobabit. Schemata autem omnia quotquot secularis disciplina conscripsit, in sanctis libris sepius posita reperiuntur. Necnon tropis auctores nostros usos fuisse, et multiplicius atque copiosius quam possit  existimari uel credi, quisquis libros diuinos diligenter legit, inueniet. Istorum autem troporum non solum exempla sicut omnium, sed quorumdam etiam nomina in diuinis libris leguntur, sicut allegoria, enigma, parabola. Quorum omnium cognitio propterea Scripturarum ambiguitatibus dissoluendis est necessaria, quia sensus ad proprietatem uerborum si accipiatur, absurdus est. Querendum est utique, ne forte illo uel illo tropo dictum sit quod non intelligimus, et sic pleraque inuenta sunt que latebant. Metricam autem rationem que per artem grammaticam discitur, non ignobile est scire, quia apud Hebreos Psalterium  nunc iambo currit, nunc alchaico personat, nunc  sapphico tumet, nunc semipede ingreditur. Deuteronomium uero, et Isaie canticum, necnon et Salomon et Iob, hexametris et pentametris uersibus  apud suos composita decurrunt. Quamobrem non est spernenda hec, quamuis gentilibus communis ratio, sed quantum satis est perdiscenda, quia utique multi euangelici uiri, insignes libros hac arte condiderunt, et Deo placere per id satagerunt, ut fuit Iuuencus, Sedulius, Arator, Alcimus, Clemens, Paulinus et Fortunatus, et ceteri multi. Pemata autem et libros gentilium si uelimus propter florem eloquentie legere, typus mulieris captiue tenendus est, quam Deuteronomium describit; et Dominum ita precepisse commemorat, ut si Isrelites eam habere uellet  uxorem, caluitium ei faciat, ungues presecet, pilos auferat, et cum munda fuerit effecta, tunc transeat in uxoris amplexus. Hec si secundum litteram intelligimus, nonne ridicula sunt? Itaque et nos hoc facere solemus, hocque facere debemus, quando petas gentiles legimus, quando in manus nostras libri ueniunt sapientie secularis, si quid in eis utile reperimus, ad nostrum dogma conuertimus; si quid uero superfluum de idolis, de amore, de cura secularium rerum, hec radamus, his caluitium inducamus, hec in unguium more ferro acutissimo desecemus. Hoc tamen pre omnibus cauere debemus, ne hec licentia nostra offendiculum fiat infirmis: ne pereat qui infirmus est in scientia nostra frater, propter quem Christus mortuus est, si uiderit in  idolio nos recumbentes.



CAPUT XIX. De rhetorica.

Rhetorica est  secularium litterarum bene dicendi scientia, in ciuilibus questionibus. Sed hec diffinitio licet ad mundanam sapientiam uideatur pertinere, tamen non est extranea ab ecclesiastica disciplina. Quidquid enim orator et predicator diuine legis diserte et decenter profert in docendo, uel quidquid apte et eleganter depromit in dictando, ad huius artis congruit peritiam; nec utique peccare debet arbitrari, qui hanc artem in congrua etate legit, quique eius precepta seruat in dictando. ac proloquendo sermonem; imo bonum opus facit, qui eam ad hoc pleniter discit, ut ad  predicandum uerbum Dei idoneus sit. Nam cum per artem rhetoricam et uera suadeantur et falsa, quis audeat dicere aduersus mendacium in defensoribus suis inermem debere consistere ueritatem, ut uidelicet illi qui res falsas suadere conantur, nouerint auditorem uel beniuolum, uel intentum, uel facere docilem proemio, isti autem non nouerint? illi falsa breuiter, aperte, uerisimiliter, et isti uera sic narrent ut audire tedeat, intelligere non pateat, credere postremo non libeat? illi fallacibus argumentis ueritatem oppugnent, asserant falsitatem, isti nec uera defendere, nec falsa ualeant refutare? illi animos audientium in errorem mouentes impellentesque dicendo terreant, contristent, exhilarent,  exhorrentur ardenter, isti pro ueritate lenti, frigidi dormitent? Quis ita desipiat, ut hoc sapiat? Cum ergo sit in medio posita facultas eloquii, que ad persuadenda seu praua seu recta ualeat plurimum, cur non bonorum studio comparatur, ut militet ueritati, si eam mali ad obtinendas peruersas uanasque causas in usus iniquitatis et erroris usurpant? Sed quecunque sunt de hac re obseruationes atque precepta, quibus cum accedit in pluribus uerbis ornamentisque uerborum, exercitatioris lingue solertissima consuetudo, fit illa que facundia uel eloquentia nominatur, hec seposito ad hoc congruo temporis spatio, apta et conueniente etate discenda sunt eis qui hoc celeriter possunt. Nam et ipsos Romane principes eloquentie non piguit dicere, quod hanc  artem nisi qui cito possit perdiscere, nunquam omnino possit. Sed nos non ea tanti pendimus, ut eis discendis iam maturas, uel etiam graues hominum etates uelimus impendi. Satis est ut adolescentulorum ista sit cura; nec ipsorum omnium quos utilitati ecclesiastice cupimus erudiri, sed eorum quos nondum magis urgens, et huic rei sine dubio preponenda necessitas occupauit. Quoniam si acutum et feruens absit ingenium, facilius adheret eloquentia legentibus, et audientibus eloquentes, quam eloquentie precepta sectantibus. Nec desint ecclesiastice littere etiam preter canonem in auctoritatis arce salubriter collocate, quas legendo homo capiat, et si id non agat, sed tantummodo rebus que ibi dicuntur intentus sit, etiam eloquio quo dicuntur, dum  in his uersatur, imbuitur; accedente uel maxime exercitatione siue scribendi, siue dictandi, postremo etiam dicendi, que secundum pietatis ac fidei regulam sentit. Sed hec de rhetorica nunc dicta sufficiant, cum reseruamus paulo post iura eiusdem in dicendi genere planius demonstranda.



CAPUT XX. De dialectica.

Dialectica est disciplina rationalis querendi, diffiniendi et disserendi, etiam uera et a falsis discernendi potens. Hec ergo disciplina disciplinarum est; hec docet docere, hec docet discere, in hac se ipsa ratio demonstrat atque aperit que sit, quid uelit, quid uideat. Scit scire sola, et scientes facere non solum uult, sed etiam potest. In hac ratiocinantes  cognoscimus quid sumus et unde sumus; per hanc intelligimus quid sit faciens bonum, et quid factum bonum; quid creator, et quid creatura; per hanc inuestigamus ueritatem, et deprehendimus falsitatem; per hanc argumentamur, et inuenimus quid sit consequens, quid non consequens, et quid repugnans in rerum natura, quid uerum, quid uerisimile, et quid penitus falsum in disputationibus. In hac enim disciplina unamquamque rem querimus sagaciter, et diffinimus ueraciter, et disserimus prudenter. Quapropter oportet clericos hanc artem nobilissimam scire, eiusque iura in assiduis meditationibus habere, ut subtiliter hereticorum uersutiam hac possint dignoscere, eorumque dicta ueneficatis  syllogismorum conclusionibus confutare. Sunt enim multa que appellantur sophismata, false conclusiones rationum, et plerumque ita ueras imitantes, ut non solum tardos, sed ingeniosos etiam minus diligenter attentos decipiant. Proposuit enim quidam dicens ei cum quo loquebatur: Quod ego sum, tu non es. At ille consensit. uerum enim erat ex parte, uel eo ipso quod iste insidiosius, ille simplex erat. Tum iste addidit: Ego autem homo sum. Hoc quoque cum ab eo accepisset, conclusit dicens: Tu igitur non es homo. Quod genus captiosarum conclusionum, Scriptura quantum existimo detestatur, illo loco ubi dictum est. Qui sophistice loquitur odibilis est . Quanquam etiam sermo non captiosus, sed tamen abundantius quam grauitatem decet, uerborum  ornamenta consectans, sophisticus dicatur. Sunt etiam uere connexiones ratiocinationis falsas habentes sententias, que consequuntur errorem illius cum quo agitur. Que tamen ad hoc inferuntur a bono et docto homine, ut his erubescens ille cuius errorem sequitur, eumdem relinquat errorem, qui si in eodem manere uoluerit, necesse est ut etiam illa que damnat tenere cogatur. Non enim uera inferebat Apostolus cum diceret: Neque Christus resurrexit. Et illa alia: Inanis est fides nostra, inanis est et predicatio nostra . Que omnino falsa sunt, quia et Christus resurrexit, et non erat inanis predicatio eorum qui hoc annuntiabant, nec fides eorum qui hoc crediderant. At quia falsum est quod sequitur, necesse est ut falsum sit quod precedit.  Precedit enim non esse resurrectionem mortuorum, quod dicebant illi, quorum errorem destruere uoluit Apostolus. Porro illam sententiam precedentem, qua dicebant non esse resurrectionem mortuorum, necessario sequitur, Neque Christus resurrexit. Hoc autem quod sequitur, falsum est; Christus enim resurrexit: falsum est ergo quod precedit. Precedit autem non esse resurrectionem mortuorum: est igitur resurrectio mortuorum. Quod totum breuiter ita dicitur: Si non est resurrectio mortuorum, neque Christus resurrexit: Christus autem resurrexit; est igitur resurrectio mortuorum. Cum ergo sint uere connexiones, non solum uerarum, sed etiam falsarum sententiarum, facile est ueritatem connexionum etiam in scholis illis discere, que  preter Ecclesiam sunt, sententiarum autem ueritates in sanctis libris ecclesiasticis inuestigande sunt. Ipsa tamen ueritas connexionum non instituta, sed animaduersa est ab hominibus et notata, ut eam possint uel discere uel docere. Nam est in rerum ratione perpetua et diuinitus instituta, que a Deo auctore sunt facta. Sed quia de logica iam diximus, de mathematica consequenter dicemus.



CAPUT XXI. De mathematica.

Mathematica est quam Latine possumus dicere doctrinalem scientiam, que abstractam considerat quantitatem. Abstracta enim quantitas dicitur, quam intellectu a materia separamus, uel ab aliis accidentibus,  ut est par, impar, uel ab aliis huiuscemodi que in sola ratiocinatione tractamus. Hec diuiditur in arithmeticam, musicam, geometriam, astronomiam: de quibus singulis secundum ordinem disseremus.



CAPUT XXII. De arithmetica.

Arithmetica est disciplina quantitatis numerabilis secundum seipsam. Est enim disciplina numerorum. Greci enim numerum , arithmon, uocant, quem scriptores litterarum secularium, inter disciplinas mathematicas ideo primam esse uoluerunt, quoniam ipsa ut sit, nulla alia indicat disciplina. Musica autem et geometria et astronomia que sequuntur, ut sint atque subsistant, istius egent  auxilio. Scire autem debemus Iosephum Hebreorum doctissimum in primo libro Antiquitatum, titulo nono, dicere arithmeticam et astronomiam Abraham primum Aegyptiis tradidisse; unde semina suscipientes, ut sunt homines acerrimi ingenii, excoluisse sibi reliquas latius disciplinas. Quas merito sancti patres nostri legendas studiosissimis persuadent, quoniam ex magna parte per eas a carnalibus rebus appetitus abstrahitur, et faciunt desiderare que, prestante Domino, solo possimus corde respicere. Unde ratio numeri contemnenda non est, que in multis sanctarum Scripturarum locis quam magni existimanda sit, lucet diligenter intuentibus. Nec frustra in laudibus Dei dictum est: Omnia in mensura et numero et pondere disposuisti .  Ita uero suis quisque numerus proprietatibus terminatur, ut nullus eorum par esse cuiquam alteri possit. Ergo et dispares inter se atque diuersi sunt, et singuli quique diuersi sunt, et singuli quique finiti sunt, et omnes infiniti sunt. Nec audebunt isti contemnere numeros, et eos ad scientiam Dei non pertinere, apud quos Plato Deum magna auctoritate commendat mundum numeris fabricantem. Et apud nos Propheta de Deo dicit: Qui profert numerose seculum. Et Saluator in Euangelio: Capilli, inquit, uestri omnes numerati sunt . Quamuis enim se obiectent aspectui, quasi corpusculorum quedam simulacra, cum senarii numeri compositio, uel ordo, uel partitio cogitatur, tamen ualidior et prepotentior desuper ratio non eis annuit interius, que uim numeri  continet, per quem circuitum fideliter dicit id quod dicitur unum in numeris, in nullas partes diuidi posse, nulla autem corpora nisi in partes innumerabiles diuidi, et facilius celum et terram transire, que secundum senarium numerum fabricata sunt, quam effici posse ut senarius numerus non suis partibus compleatur. Quamobrem non possumus dicere propterea senarium numerum esse perfectum quod sex diebus perfecit Deus omnia opera sua, sed propterea Deum sex diebus perfecisse opera sua, quia senarius numerus perfectus est. Itaque etiam si ista non essent, perfectus ille esset; nisi autem ille perfectus esset, ista secundum eum perfecta non essent. Numerorum etiam imperitia multa  facit non intelligi, translate ac mystice posita in Scripturis. Ingenium quippe, ut ita dixerim, ingenium non potest non moueri quid sibi uelit, quod et Moyses et Elias et ipse Dominus quadraginta diebus ieiunauerunt. Cuius actionis figuratus quidam nodus sine huius numeri cognitione et consideratione non soluitur. Habet enim denarium quater, tanquam cognitionem omnium rerum intextam temporibus. Quaternario namque numero, et diurna et annua curricula peraguntur: diurna matutinis, meridianis, uespertinis, nocturnisque horarum spatiis; annua uernis, estiuis, autumnalibus, hiemalibusque mensibus. A temporum autem delectatione dum in temporibus uiuimus, propter eternitatem in qua uiuere uolumus, abstinendum et ieiunandum est,  quamuis temporum cursibus ipsa insinuetur nobis doctrina contemnendorum temporum, et appetendorum eternorum. Porro autem denarius numerus creatoris atque creature significat scientiam; nam trinitas creatoris est, septenarius autem numerus creaturam indicat, propter uitam et corpus. Nam in illa tria sunt: unde etiam toto corde, tota anima, tota mente diligendus est Deus; in corpore autem manifestissima quatuor apparent, quibus constat, elementa. Hoc ergo denario dum temporaliter nobis insinuatur, id est, quater ducatur, caste et continenter a temporum delectatione uiuere, hoc est quadraginta diebus ieiunare. Hoc est lex cuius persona est in Moyse; hoc est prophetia, cuius personam gerit Elias; hoc ipse Dominus monet, qui tanquam  testimonium habens a lege et prophetis, medius inter illos in monte, tribus discipulis uidentibus atque stupentibus, claruit. Deinde ita queritur quomodo quinquagenarius de quadragenario numero existat, qui non mediocriter in nostra religione sacratus est propter Pentecosten; et quomodo ter ductus propter tria tempora ante legem, sub lege, sub gratia; uel propter nomen Patris, et Filii, et Spiritus sancti, adiuncta eminentius ipsa Trinitate, ad purgatissime Ecclesie mysterium referatur, perueniatque ad centum uel tres pisces, quos retia post resurrectionem Domini in dexteram partem missa ceperunt. Ita multis aliis atque aliis numerorum formis quedam propter similitudinem in sanctis libris secreta ponuntur, que propter numerorum imperitiam  legentibus clausa sunt. Quapropter necesse est eis qui uolunt ad sacre Scripture notitiam peruenire, ut hanc artem intente discant; et cum didicerint, mysticos numeros in diuinis libris facilius hinc intelligant.



CAPUT XXIII. De geometria.

Nunc ad geometriam ueniamus, que est descriptio contemplatiua formarum, documentum etiam usuale [Al., uisuale] philosophorum; quod, ut preconiis celeberrimis referant, Iouem suum in operibus propriis geometriare testantur. Quod nescio utrum laudibus an uituperationibus applicetur, quando quod illi pingunt in puluere coloreo, Iouem facere mentiuntur  in celo. Quod si uero creatori et omnipotenti Deo salubriter applicetur, potest ex sententia forsitan conuenire ueritate. Geometra enim, si fas est dicere, sancta diuinitas, quoniam creature sue, quam usque hodie facit existere, diuersas species formulasque concedit; quando cursus stellarum potentia ueneranda distribuit, et statutis lineis fecit currere que mouentur, certaque sede que sunt fixa constituit. Quidquid enim bene disponitur atque componitur, potest discipline huius qualitatibus applicari. Geometria Latine dicitur terre dimensio, sicque diffinitur: Geometria est disciplina magnitudinis immobilis et formarum. Quod per diuersas formas ipsius discipline, ut nonnulli dicunt, primum Aegyptus dominis propriis fertur esse partitus, cuius  discipline magistri, mensores ante dicebantur. Sed uarro, peritissimus Latinorum, huius nominis causam sic exstitisse commemorat, dicens, prius quidem homines per dimensiones terrarum terminis positis, uagantibus populis pacis utilia prestitisse; deinde totius anni circulum menstruali numero fuisse partitos; unde et ipsi menses quod annum metiantur, edicti sunt. uerum postquam ista reperta sunt, prouocati studiosi ad illa inuisibilia cognoscenda, ceperunt querere quanto spatio a terra luna, a luna sol ipse distaret, et usque ad uerticem celi quanta se mensura distenderet; quod peritissimos geometras assecutos commemorat. Tunc et dimensionem uniuerse terre probabili refert ratione collectam; ideoque factum ut disciplina ipsa geometrie nomen  acciperet, quod per secula longa custodit. Hec igitur disciplina in tabernaculi templique edificatione seruata est, ubi linealis mensure unius et circuli ac sphere atque hemispherion, quadrangule quoque forme, et ceterarum figurarum dispositio habita est: quorum omnium notitia ad spiritalem intellectum non parum adiuuat tractatorem.



CAPUT XXIu. De musica.

Musica est disciplina que de numeris loquitur qui ad aliquid sunt, id est, his qui inueniuntur in sonis: ut duplum, triplum, quadruplum, et his similia que dicuntur ad aliquid. Hec ergo disciplina tam nobilis est, tamque utilis, ut qui ea caruerit, ecclesiasticum  officium congrue implere non possit. Quidquid enim in lectionibus decenter pronuntiatur, ac quidquid de psalmis suauiter in ecclesia modulatur, huius discipline scientia ita temperatur, et non solum per hanc legimus et psallimus in ecclesia, imo omne seruitium Dei rite implemus. Musica ergo disciplina per omnes actus uite nostre hac ratione diffunditur: primum si creatoris mandata faciamus et puris mentibus, statutis ab eo regulis, seruiamus. Quidquid enim loquimur, uel intrinsecus uenarum pulsibus commouemur, per musicos rhythmos harmonie uirtutibus probatur esse sociatum. Musica quippe scientia est bene modulandi. Quod si nos bona conuersatione tractamus, tali discipline probamur  semper esse sociati; quando uero iniquitates gerimus, musicam non habemus. Celum quoque et terra, uel omnia que in eis superna dispensatione peraguntur, non sunt nisi musica disciplina, cum Pythagoras hunc mundum per musicam conditum, et per eam gubernari posse testatur. Hec et in ipsa quoque religione Christiana ualde permista est; ac inde fit ut non pauca etiam claudat atque obtegat nonnullarum rerum musicarum ignorantia. Nam et de psalterii et cithare differentia, quidam non inconcinne aliquas rerum figuras aperuit; et decem cordarum psalterium non importune inter doctos queritur, utrum habeat aliquam musice legem, que ad tantum neruorum numerum cogat; an uero, si non habet, eo ipso magis sacrate accipiendus sit  ipse numerus, uel propter decalogum legis, de quo item numero si queratur, non nisi ad creatorem creaturamque referendus est, uel propter expositum ipsum denarium. Et ille numerus edificationis templi qui commemoratur in Euangelio, quadraginta scilicet et sex annorum, nescio quid musicum sonat; et relatus ad fabricam Dominici corporis, propter quam templi mentio facta est, cogit nonnullos hereticos confiteri Filium Dei non falso sed uero et humano corpore indutum. Itaque et numerum et musicam plerisque locis in sanctis Scripturis honorabiliter posita inuenimus. Non enim audiendi sunt errores gentilium superstitionum, qui nouem Musas, et Iouis et Memorie filias esse finxerunt. Refellit eos uarro: quo nescio utrum apud eos quisquam  talium rerum doctior uel curiosior esse possit. Dicit enim ciuitatem nescio quam  locasse apud tres artifices terna simulacra Musarum, quod in templo Apollinis donum poneret, ut quisquis artificum pulchriora formasset, ab illo potissimum electa emeret. Ita contigisse ut opera sua illi quoque artifices eque pulchre explicarent, et placuisse ciuitati omnes nouem atque omnes esse emptas, ut in Apollinis templo dedicarentur; quibus postea dicit Hesiodum petam imposuisse uocabula. Non ergo Iupiter nouem Musas genuit, sed tres fabri ternas creauerunt. Tres autem non propterea illa ciuitas locauerat, quia in somnis eas uiderat, aut tot se cuiusquam illorum oculis demonstrauerant; sed quia facile erat animaduertere omnem  sonum, que materies cantilenarum est, triformem esse natura. Aut enim uoce editur, sicuti eorum est qui faucibus siue organo canunt; aut flatu, sicut tubarum et tibiarum; aut pulsu, sicut in citharis et tympanis, et quibuslibet aliis, que percutiendo canora sunt. Sed siue se ita habeat quod uarro retulit, siue non ita, nos tamen non debemus propter superstitionem profanorum musicam fugere, si quid inde utile ad intelligendas sanctas Scripturas rapere poterimus; nec ad illorum theatricas nugas conuerti, si aliquid de citharis et de organis, quod ad spiritalia capienda ualeat, disputemus. Neque enim et litteras discere non debuimus, quia eorum Deum dicunt esse Mercurium; aut quia Iustitie  uirtutique templa dedicarunt, et que corde gestanda sunt, in lapidibus adorare maluerunt, propterea nobis iustitia uirtusque fugienda est. Imo uero quisquis bonus uerusque Christianus est, Deum suum esse intelligat, ubicunque inuenerit ueritatem.



CAPUT XXu. De astronomia.

Astronomia ergo superest, que, ut quidam dixit, dignum est religiosis argumentum, magnumque curiosis tormentum. Hanc ergo si casta ac moderata mente perquirimus, sensus quoque nostros, ut et ueteres dicunt, magna caritate perfundit. Quale est enim ad celos animo subire, totamque illam machinam supernam indagabili ratione discutere, et inspectiua mentis sublimitate ex aliqua parte colligere,  quod tante magnitudinis arcana uelauerunt? Nam mundus ipse, ut quidam dicunt, spherica fertur rotunditate collectus, ut diuersas rerum formas ambitus sui circuitione concluderet. Unde librum Seneca consentanea philosophis disputatione formauit, cui titulus est De forma mundi. Astronomia itaque dicitur, unde nobis sermo, astrorum lex: quia nesciunt ullo modo aliter, quam a suo creatore disposita sunt, uel consistere, uel moueri: nisi forte quando, aliquo miraculo facto, diuinitatis arbitrio commutantur; sicuti Iesu Naue soli in Gabaon ut staret legitur imperasse ; et temporibus Ezechie regis, retrorsum decem gradibus reuersum fuisse ; et in passione Domini tribus  horis sol tenebrosus effectus est , et his similia. Ideo enim miracula dicuntur, quoniam contra consuetudinem rerum admiranda contingunt. Feruntur enim, sicut dicunt astronomi, que celo fixa sunt; mouentur uero planete, id est erratice, que cursus suos certa tamen diffinitione conficiunt. Astronomia est itaque, sicut iam dictum est, disciplina que cursus celestium siderum et figuras contemplatur, omnes et habitudines stellarum circa se et circa terram indagabili ratione percurrit. Inter astronomiam autem et astrologiam aliquid differt, licet ad unam disciplinam ambe pertineant. Nam astronomia celi conuersionem, ortus, obitus, motusque siderum continet, uel ex qua causa ita uocentur; astrologia uero partim naturalis, partim  superstitiosa est. Naturalis, dum exsequitur solis luneque cursus uel stellarum, certas temporum questiones. Superstitiosa uero est illa, quam mathematici sequuntur, qui stellis augurantur, quique etiam duodecim celi signa per singula anime uel corporis membra disponunt, siderumque cursu natiuitates hominum et mortes predicare conantur. Hanc quidem partem astrologie que naturali inquisitione exsequitur, solis luneque cursus atque stellarum, et certas temporum distinctiones caute rimatur, oportet a clero Domini solerti medicamine disci, ut per certas regularum coniecturas, et ratas ac ueras argumentorum estimationes, non solum preterita annorum curricula ueraciter inuestiget, sed et de futuris nouerit fideliter ratiocinari temporibus  utque Paschalis festi exordia, et certa loca omnium solemnitatum atque celebrationum, sibi sciat intimare obseruanda, et populo Dei rite ualeat indicare celebranda.



CAPUT XXuI. De philosophorum libris.

Ecce de septem liberalibus artibus philosophorum, ad quam utilitatem discende sint catholicis, satis, ut reor, superius diximus. Illud adhuc adiicimus, quod philosophi ipsi qui uocantur, si qua forte uera et fidei nostre accommodata in dispensationibus suis seu scriptis dixerunt, maxime Platonici, non solum formidanda non sunt, sed ab eis etiam tanquam iniustis possessoribus in usum nostrum uindicanda.  Sicut enim Aegyptii non tantum idola habebant et onera grauia, que populus Isrel detestaretur et fugeret, sed etiam uasa atque ornamenta de auro et argento, et uestem, que ille populus exiens de Aegypto sibi tanquam ad usum meliorem clanculo uendicauit, non auctoritate propria, sed precepto et mandato, ipsis Aegyptiis nescienter commodantibus ea quibus ut bonis utebantur: sic doctrine omnes gentilium non solum simulata et superstitiosa figmenta grauesque sarcinas superuacanei laboris habent, que unusquisque nostrum duce Christo de societate gentilium exiens, debet abominari atque deuitare, sed etiam liberales disciplinas, de quibus paulo ante egimus, usui ueritatis aptiores et quedam morum precepta utilissima continent, deque ipso  uno Deo colendo nonnulla uera inueniuntur apud eos; quod eorum tanquam aurum et argentum, quod non ipsi instituerunt, sed de quibusdam quasi metallis diuine prouidentie, que ubique infusa est, eruerunt; et quo peruerse atque iniuriose ad obsequia demonum abutuntur, cum ab eorum misera societate sese animo separat, debet ab eis auferre Christianus ad usum iustum predicandi Euangelii. uestem quoque illorum, id est hominum quidem instituta, sed tamen accommodata humane societati, quibus in hac uita carere non possumus, accipere atque habere licuerit in usum conuertenda Christianum. Nam quid aliud fecerunt boni multi fideles nostri? Nonne aspicimus quanto auro et argento et ueste suffarcinati exierunt de Aegypto Cyprianus  et doctor suauissimus, et martyr beatissimus? quanto Lactantius? quanto uictorinus, Optatus, Hilarius? quanto innumerabiles grammatici [Al., Greci]? Quod prior ipse fidelissimus Dei famulus Moyses fecerat, de quo scriptum est quod eruditus fuerit omni sapientia Aegyptiorum . Quibus omnibus uiris superstitiosa gentium consuetudo, et maxime illis temporibus cum Christi recutiens iugum Christianos persequebatur, disciplinas quas utiles habebat nunquam commodaret, si eas in usum colendi unius Dei, quo uanus idolorum cultus exscinderetur, conuersas suspicaretur. Sed dederunt aurum et argentum et uestem suam exeunti de Aegypto populo Dei, nescientes quemadmodum illa que dabant in Christi obsequium redderentur.  Illud enim in Exodo factum sine dubio figuratum est, ut hoc presignaret, quia sine preiudicio alterius aut paris aut melioris intelligentie dixerim. Sed hoc modo instructus diuinarum Scripturarum studiosus, cum ad eas scrutandas accedere ceperit, illud apostolicum cogitare non cesset: Scientia inflat, caritas edificat . Ita enim sentit quamuis de Aegypto diues exeat, tamen nisi pascha egerit, saluum se esse non posse. Pascha autem nostrum immolatus est Christus; nichilque magis immolatio Christi nos docet, quam illud quod ipse clamat, tanquam ad eos quos in Aegypto sub Pharaone uidet laborare: uenite ad me, qui laboratis et onerati estis, et ego uos reficiam. Tollite iugum meum super uos, et discite quia mitis sum et humilis corde; et  inuenietis requiem animabus uestris. Iugum enim meum suaue est, et onus meum leue est .



CAPUT XXuII. De acquisitione et exercitio uirtutum.

Interea quippe dum intenta meditatione scientiam spiritualem optat adipisci, necesse est ut iugi exercitio uirtutum sibi querat opulentiam, ne dum in uno diues esse cupit, et alterius opes querere negligit, uere opulentie fructus perdat; ac non solum ipsi eueniat, quia quesitarum rerum utilitatem non habeat, imo penas iniustus possessor pro eis Domino soluat. Ait enim ipsa ueritas seruis: Qui scit uoluntatem Domini sui et non facit, uapulabit multis; qui autem nescit et non facit, uapulabit paucis .

 Quid ergo proderit hominibus ingentes diuitias congregare, et earum usum minime habere, cum multo melior sit ille qui paupertate sua contentus est et letabitur de labore suo, ei qui totam uitam suam, diuitias habens, in egestate consumit, Salomone attestante, qui ait: Melior est pauper et sufficiens sibi, quam gloriosus et indigens pane . Sancta rusticitas solum sibi prodest; et quantum edificat ex uite merito, tantum nocet si non et ualet contradicentibus resistere. Sed ex duobus imperfectis, magis eligo sanctam rusticitatem quam eloquentiam peccatricem; quia Sapientia dicit: Melior est pauper ambulans in simplicitate sua, quam diues prauis itineribus: qui autem custodit legem, filius sapiens est . Oportet quidem eum qui sapientie  studet, uirtuti studere, ut id quod sapienter intelligit in mente, utiliter exerceat in opere; et quodcunque boni uerbis aliis facere precipit, suis operibus faciendum esse prius doceat, ut faciens et docens mandata Dei, maior uocetur in regno celorum: minimus autem, si docuerit et soluerit actione unum de mandatis Dei minimis. Omnis enim, inquit Saluator, qui uenit ad me et audit sermones meos, et facit eos, similis est homini edificanti domum, qui fodit in altum, et posuit fundamenta supra petram. Inundatione autem facta, illisum est flumen domus illi, et non potuit eam mouere: fundata enim erat super petram. Qui autem audit et non facit, similis est homini edificanti domum suam supra arenam sine  fundamento, in quam illisus est fluuius, et continuo cecidit: et facta est ruina domus illius magna . Debet autem unusquisque catholicus uniuersis uirtutibus equaliter operam dare, ut et intus et foris nobiliter ornatus, eterni regis conuiuio dignus existat, et quadriga spiritali uectus, ad eternam patriam conscendat. Debet autem prudentie intendere, ut prudenter prouideat, ueraciter intelligat, intellectaque memoriter retineat. Debet iustitie ut religiosus, pius humilisque fiat; ut gratiam et uindicationem, obseruantiam et ueritatem conseruet; pactumque et pariudicatum et legem custodiat. Debet fortitudini studium impendere, ut magnificentiam et fidentiam, patientiam et perseuerantiam habeat. Debet temperantie ut continens, clemens et moderatus fiat; et  super hec omnia, ut pacis et caritatis fidus exsecutor existat: que scilicet est uinculum perfectionis. His autem speciebus uirtutum perfecte adornatus, et sapientie lumine illustratus homo Dei, rite et congrue seruitium potest agere, atque oratoris officium digne potest in Ecclesia implere: quem antiqua diffinitio affirmat, uirum bonum et dicendi peritum esse debere. Si ergo hec definitio in oratoribus gentilium obseruabatur, multo magis in oratoribus Christi obseruari conuenit, quorum non solum sermo, imo etiam tota uita doctrina uirtutum debet esse. Sed quia de modo inueniendi ea que intelligenda sunt in Scripturis multa iam diximus, adiuuante Domino de proferendo ea que intellecta sunt pauca dicemus, ut hoc nouissimo libro totum opus  claudamus.



CAPUT XXuIII. Quid debeat doctor catholicus in dicendo agere.

Debet igitur diuinarum Scripturarum tractator et doctor, defensor recte fidei ac debellator erroris, et bona docere, et mala dedocere; atque in hoc opere, sermone conciliare auersos, remissos erigere, nescientibus quid agere, quid expetere debeant intimare. Ubi autem beneuolos, intentos, dociles, aut inuenerunt, aut ipsi fecerunt, cetera peragenda sunt sicut postulat causa. Si docendi sunt qui audiunt, narratione faciendum est, si tamen indigeat, ut res de qua agitur innotescat. Ut autem que dubia sunt certa fiant, documentis adhibitis ratiocinandum est. Qui uero audiunt mouendi sunt potius quam docendi,  ut in eo quod iam sciunt, agendo non torpeant, et rebus quas ueras esse fatentur, assensum accommodent, maioribus dicendi uiribus opus est; ubi obsecrationes et increpationes, concitationes et exercitationes, et quecunque alia ualent ad commouendos animos, sunt necessaria. Et hec quidem cuncta que dixi, omnes fere homines in his que loquendo agunt, facere non quiescunt. Sed cum alii faciant obtuse, deformiter, frigide; alii acute, ornate, uehementer; illum ad hoc opus unde agimus oportet accedere iam, qui potest disputare uel dicere sapienter, etiam si non potest eloquenter, ut prosit audientibus etiam sapienter, si minus quam prodesset eloquenter posset dicere. Qui uero affluit insipienti eloquentia, tanto  magis cauendus est, quanto magis ab eo in his que audire inutile est, delectatur auditor, et eum quem diserte dicere audit, etiam uere dicere existimat. Hec autem scientia nec illos fugit, qui artem rhetoricam docendam putauerunt. Fassi sunt enim sapientiam sine eloquentia parum prodesse ciuitatibus; eloquentiam uero sine sapientia nimium obesse plerumque, prodesse nunquam. Sapienter autem dicit homo tanto magis uel minus, quanto in Scripturis sanctis maius minusue proficit. Non dico in eis multum legendis memorieque mandandis, sed bene intelligendis, et diligenter earum sensibus indagandis. Sunt enim qui eas legunt, et negligunt; legunt ut teneant, negligunt ne intelligant. Quibus longe sine dubio preferendi sunt qui uerba earum minus tenent,  et cor earum sui cordis oculis uident. Sed utrisque ille melior, qui et cum uolet eas dicit, et sicut oportet intelligit. Huic ergo qui sapienter debet dicere, etiam quod non potest eloquenter, uerba Scripturarum tenere maxime necessarium est. Quanto enim se pauperiorem cernit in suis, tanto in istis oportet eum esse ditiorem, ut quod dixerit suis uerbis, probet et illis. Porro qui non solum sapienter, uerum etiam eloquenter uult dicere, quoniam profecto plus proderit, si utrumque potuerit, ad legendos uel audiendos et exercitatione imitandos eloquentes, eum multo magis quam magistris artis rhetorice uacare precipio, si tamen hi qui legunt et audiuntur, non solum eloquenter, sed etiam sapienter dixisse, uel dicere ueraci predicatione laudantur. Qui enim  eloquenter dicunt, suauiter; qui sapienter, salubriter audiuntur. Sunt ergo ecclesiastici uiri, qui diuina eloquia non solum sapienter, sed et eloquenter tractauerunt; quibus legendis magis non sufficit tempus, quam deesse ipsi studentibus et uacantibus possunt.



CAPUT XXIX. Quod auctores canonicorum librorum, et sapientes et eloquentes fuerunt.

Hic aliquis forsitan querit utrum auctores nostri, quorum scripta diuinitus inspirata canonem nobis saluberrima auctoritate fecerunt, sapientes tantummodo, an eloquentes nuncupandi sint. Que quidem questio apud meipsum, et apud eos qui mecum quod dico sentiunt, facillime soluitur. Nam ubi eos intelligo, non solum nichil eis sapientius, uerum etiam nichil  eloquentius mihi uideri potest; et audeo dicere omnes qui recte intelligunt quod illi loquuntur, simul intelligere non eos aliter loqui debuisse. Sicut autem est quedam eloquentia que magis etatem iuuenilem decet, est que senilem; nec iam dicenda eloquentia, si persone non congruat eloquentis. Ubi uero non eos intelligo, minus quidem apparet mihi eorum eloquentia, sed eam non dubito esse talem, qualis est ubi intelligo. Sic quippe illi locuti sunt, ut posteriores qui eos recte intelligerent et exponerent, alteram gratiam, disparem quidem, uerumtamen subsequentem in Dei Ecclesia reperirent. Non ergo expositores eorum ita loqui debent, tanquam seipsos exponendos simili auctoritate proponant; sed in omnibus  sermonibus suis primitus ac maxime ut intelligantur elaborent, ea quantum possunt perspicuitate dicendi, ut aut multum tardus sit qui non intelligit, aut in rerum quas explicare atque ostendere uolumus difficultate ac subtilitate, non in nostra locutione sit causa quo minus tardiusue que dicimus possint intelligi. Sunt enim quedam, que aut non intelliguntur, aut uix intelliguntur, quamuis planissime dicentis uersentur eloquio, que in populi audientiam, uel raro, si aliquid urget, uel nunquam omnino mittenda sunt.



CAPUT XXX. Quod facili locutione uti in uulgus debeat.

Quamuis in bonis doctoribus tanta docendi cura sit uel esse debeat, ut uerbum quod nimis obscurum  sit uel ambiguum, Latinum esse non possit, uulgi autem more sic dicatur, ut ambiguitas obscuritasque uitetur, non sic dicatur ut a doctis, sed potius ut ab indoctis dici solet. Quid enim prodest locutionis integritas quam non sequitur intellectus audientis, cum non intelligunt propter quos ut intelligant loquimur? Qui ergo docet, uitabit uerba omnia que non docent; et si pro eis aliqua, que intelligantur, integra potest dicere, id magis eliget; si autem non potest, siue quia non sunt, siue quia in presentia non occurrunt, utetur etiam uerbis minus integris, dum tamen res ipsa doceatur atque discatur integre. Et hoc quidem non solum in collocutionibus, siue fiant cum aliquo uno, siue cum pluribus, uerum etiam multo magis in populis quando sermo promitur,  ut intelligamur instandum est. Quia in collocutionibus est cuique interrogandi potestas; ubi autem omnes tacent ut audiatur unus, et in eum intenta ora conuertunt, ibi ut requirat unusquisque que non intellexerit, nec moris est nec decoris; ac per hoc debet maxime tacenti subuenire cura dicentis. Solet autem motu suo significare utrum intellexerit cognoscendi auida multitudo: que donec significet, uersandum est quod agitur multimoda uarietate dicendi; que in postestate non habent, qui preparata et ad uerbum memoriter retenta pronuntiant. Mox autem ut intellectum esse constiterit, aut sermo sumendus est, aut in alia transeundum. Sicut enim gratus est qui agnoscenda enubilat, sic onerosus, qui cognita inculcat.



CAPUT XXXI. De optimo modo dicendi, et quid oporteat predicatorem in dicendo obseruare.

Est autem optimus modus dicendi, qui fit ut qui audit, uerum audiat; et que audit, intelligat; bonorumque ingeniorum insignis est indoles, in uerbis uerum amare, non uerba. Quid enim prodest clauis aurea, si aperire que uolumus non potest? Aut quid obest lignea, si hoc potest, quando nichil querimus, nisi ut pateat quod clausum est? Dixit ergo quidam eloquens, et uerum dixit, ita debere eloquentem loqui, ut doceat, ut delectet, ut flectat. Deinde addidit: Docere necessitatis est, delectare suauitatis, et flectere uictorie. Horum trium quod  primo loco positum est, hoc est docendi necessitas, in rebus est constituta quas dicimus; reliqua duo, in modo quo dicimus. Prorsus hec sit in docendo eloquentia, non ut libeat quod horrebat, aut ut fiat quod pigeat, sed ut appareat quod latebat. Quod si etiam delectare uult eum cui dicit, aut flectere, non quocunque modo hoc dixerit, faciet; sed interest quomodo dicat, ut faciat. Sicut est autem ut teneatur ad audiendum delectandus auditor, ita flectendus, ut moueatur ad agendum; et sicut delectatur si suauiter loquaris, ita flectitur si amet quod polliceris, timeat quod minaris, oderit quod arguis, quod commendas amplectatur, quod dolendum exaggeras doleat, cum quid letandum predicas gaudeat, misereatur eorum quos miserandos ante oculos dicendo  constituis, fugiat eos quos cauendos terrendo preponis; et quidquid aliud grandi eloquentia fieri potest ad commouendos animos auditorum, non quid agendum sit ut sciant, sed ut agant que agenda esse iam sciunt. Oportet ergo eloquentem ecclesiasticum, quando suadet aliquid quod agendum est, non solum docere ut instruat, et delectare ut ueniat, uerum etiam flectere ut uincat.



CAPUT XXXII. De triplici genere locutionis, quod Romani doctor eloquii ita distinxit.

Ad hec enim tria, id est, ut doceat, ut delectet, ut flectet, etiam illa tria uidetur pertinere uoluisse idem ipse Romani auctor eloquii, cum itidem dicit:  Is erit igitur eloqueas, qui poterit parua submisse, modica temperate, magna granditer dicere: tanquam si adderet illa etiam tria, et sic explicaret unam eamdemque sententiam dicens: Is erit ergo eloquens, qui ut doceat, poterit parua submisse; ut delectet, modica temperate: ut flectat, magna dicere granditer. Hec autem tria ab eo dicta, in causis forensibus possunt ostendi; non autem hic, hoc est, in ecclesiasticis questionibus, in quibus huius, quem uolumus informare, sermo uersatur. In illis enim ea parua dicuutur, ubi de rebus pecuniariis iudicandum est; ea magna, ubi de salute ac capite hominum; ea uero ubi nichil iudicandum est nichilque agitur ut agat siue discernat, sed tantummodo ut delectetur auditor, inter utrumque quasi media, et ob hoc modica,  hoc est moderata dixerunt: modicis enim modis nomen posuit; nam modica pro paruis abusiue, non proprie dicimus. In istis autem nostris, quandoquidem omnia, maxime que de loco superiore dicimus populis, ad hominum salutem, nec temporariam, sed eternam referre debemus, ubi etiam cauendus est eternus interitus, omnia sunt magna que dicimus; usque adeo, ut nec de ipsis pecuniariis rebus uel acquirendis uel amittendis, parua uideri debeant, que doctor ecclesiasticus dicit, siue sit illa magna, siue parua pecunia. Neque enim parua est iustitia, quam profecto et parua pecunia custodire debemus, dicente Domino: Qui in minimo fidelis est, et in magno fidelis est . Quod ergo  minimum est, minimum est; sed in minimo fidelem esse, magnum est.



CAPUT XXXIII. Quando submisso genere, et quando temperato, quandoque grandi utendum sit.

Attamen cum doctor iste debeat rerum dictor esse magnarum, non semper eas debet granditer dicere, sed submisse, cum aliquid docetur; temperate, cum aliquid uituperatur siue laudatur. Cum uero aliquid agendum est, et ad eos loquimur qui hoc agere debent, nec tamen uolunt, tunc ea que magna sunt, dicenda sunt granditer, et ad flectendos animos congruenter. Et aliquando de una eademque re magna et submisse dicitur, si docetur; et temperate si predicatur; et granditer si auersus inde animus ut conuertatur  impellitur. Quid enim Deo ipso maius est? Nunquid ideo non dicitur? Aut qui docet unitatem Trinitatis, debet nisi submissa disputatione agere, ut res ad dignoscendum difficilis, quantum datur, possit intelligi? Nunquid hic ornamenta et non documenta queruntur? Nunquid ut aliquid agat est flectendus auditor, et non ut discat potius instruendus? Porro cum laudatur Deus siue de ipso, siue de operibus suis, quanta facies pulchre ac splendide dictionis suboritur ei qui potest quantum potest laudare, quem nemo conuenienter laudat, nemo quomodocunque laudat! At si non colatur, aut cum illo uel etiam pro illo colantur idola, siue demonia, siue quecunque creatura, quantum hoc malum sit, atque ut ab hoc auertantur homines, debet utique  granditer dici.



CAPUT XXXIu. Exempla in Apostolo, de predictis generibus tribus.

Submisse dictionis exemplum est apud apostolum Paulum, ut planius aliquid commemorem, ubi ait ad Galatas: Dicite mihi, sub lege uolentes esse, legem non legistis? Scriptum est enim, quoniam Abraham duos filios habuit, unum de ancilla, et unum de libera. Sed qui de ancilla, secundum carnem natus est; qui autem de libera, per repromissionem: que sunt per allegoriam dicta. Hec enim sunt duo testamenta, etc.  Item ubi ratiocinatur et dicit: Fratres, secundum hominem dico. Tamen hominis confirmatum testamentum nemo irritum facit aut superordinat. Abrahe dicte sunt promissiones  et semini eius. Non dicit, Et seminibus, quasi in multis, sed tanquam in uno, Et semini tuo qui est Christus. Hoc autem dico, testamentum confirmatum a Deo, post quadringentos et triginta annos facta lex, non infirmat ad euacuandas promissiones. Si enim ex lege hereditas, iam non ex promissione. Abrahe autem per repromissionem donauit Deus. Et quia occurrere poterat audientis cogitationi, Ut quid ergo lex data est, si ex illa non est hereditas? Ipse sibi hoc obiecit, atque ait uelut interrogans: Quid ergo lex? Deinde respondit: Transgressionis gratia proposita est, donec ueniret semen, cui promissum est, disposita per angelos in manu mediatoris, etc. Pertinet ergo ad docendi curam non solum aperire clausa, et nodos  soluere questionum, sed etiam dum hoc agitur, aliis questionibus que fortassis inciderint, ne id quod dicimus improbetur per illas aut refellatur, occurrere: si tamen ipsa eorum solutio pariter occurrerit, ne moueamus quod auferre non possumus. Fit autem, ut cum incidentes questioni alie questiones, et alie rursus incidentibus incidentes pertractantur atque soluuntur, in eam longitudinem ratiocinationis extendatur intentio, ut nisi memoria plurimum ualeat atque uigeat, ad caput unde agebatur disputator redire non possit. ualde autem bonum est ut quidquid contradici potest, si occurrerit, refutetur; ne ibi occurrat ubi non est qui respondeat; aut presenti quidem, sed tacenti occurrat, et minus sanatus abscedat. In illis autem apostolicis uerbis  dictio est temperata: Seniorem ne increpaueris, sed obsecra ut patrem, iuniores ut fratres, anus ut matres, adolescentulas ut sorores . Et in illis: Obsecro autem uos, fratres, per misericordiam Dei, ut exhibeatis corpora uestra hostiam uiuam, sanctam, Deo placentem . Et totus fere ipsius exhortationis locus temperatum habet locutionis genus: ubi illa pulchriora sunt, ubi propria propriis tanquam debita reddita, decenter excurrunt, sicuti est: Habentes dona diuersa secundum gratiam que data est nobis; siue prophetiam, secundum regulam fidei; siue ministerium, in ministrando; siue qui docet, in doctrina; siue qui exhortatur, in exhortatione; qui tribuit, in simplicitate; qui preest, in sollicitudine; qui miseretur, in hilaritate, etc. Et aliquanto post: Reddite,  inquit, omnibus debita: cui tributum, tributum; cui uectigal, uectigal: cui timorem, timorem; cui honorem, honorem . Que membratim fusa clauduntur etiam ipso circuitu, quem duo membra contexunt: Nemini quidquam debeatis, nisi ut inuicem diligatis . Grande autem dicendi genus hoc maxime distat ab isto genere temperato, quod non tam uerborum ornatibus comptum est, quam uiolentum est animi affectibus. Nam capit etiam illa ornamenta pene omnia; sed ea si non habuerit, non requirit. Fertur enim impetu suo, et elocutionis pulchritudinem, si occurrerit, ui rerum rapit, non cura decoris assumit. Satis est enim ei propter quod agitur, ut uerba congruentia, non oris eligantur industria,  sed pectoris sequantur ardorem. Nam si aurato gemmatoque ferro uir fortis armetur, intentissimus pugne, agit quidem illis armis quod agit, non quia pretiosa, sed quia arma sunt. Agit apostolus, ut pro euangelico ministerio patienter mala huius temporis cum solatio donorum Dei omnia tolerentur. Magna res est, et granditer agitur, nec desunt ornamenta dicendi: Ecce nunc, inquit, tempus acceptabile, ecce nunc dies salutis. Nullam in quoquam dantes offensionem, ut non reprehendatur ministerium nostrum; sed in omnibus commendantes nosmetipsos ut Dei ministros, in multa patientia, in tribulationibus, in necessitatibus, etc., que persequi longum est . Itemque ad Romanos ait: Ut persecutiones huius mundi caritate uincantur, spe  certa in adiutorio Dei . Ait autem et granditer et ornate: Scimus quoniam diligentibus Deum omnia cooperantur in bonum his qui secundum propositum uocati sunt sancti: quoniam quos ante presciuit, et predestinauit conformes fieri imaginis Filii sui, ut sit ipse primogenitus in multis fratribus, etc.; que in eodem capitulo sequuntur.



CAPUT XXXu. Quomodo debeant inter se hec tria genera permisceri.

Interest enim quod genus cui generi interponatur uel adhibeatur certis et necessariis locis. Nam quando prolixa est in uno genere, minus detinet auditorem. Cum uero fit in aliud ab alio transitus, etiam si longius erret, decentius procedit oratio. In grandi ergo genere semper, aut pene semper, temperata  decet esse principia; et in potestate est eloquentis ut dicantur nonnulla submisse, etiam que possent granditer dici: ut ea que dicuntur granditer, ex illorum fiant comparatione grandiora, et eorum tanquam umbris luminosiora reddantur. In quocunque autem genere aliqua questionum uincula soluenda sunt, acumine opus est, quod sibi summissum genus proprie uindicat. Ac per hoc eo genere utendum est et aliis duobus generibus, quando eis ista incidunt: sicut est laudandum aliquid uel uituperandum, ubi nec damnatio cuiusquam, nec liberatio, nec ad actionem quamlibet assensio requiritur, in quocunque alio genere occurrit, genus adhibendum et interponendum est temperatum. In grandi ergo genere inueniunt locos suos duo cetera, et submisso similiter.  Temperatum autem genus non quidem semper, sed tamen aliquando submisso indiget, si, ut dixi, questio cuius nodus soluendus est, incurrat; uel quando nonnulla que ornari possent, ideo non ornantur, ut quibusdam quasi thoris ornamentorum prebeant eminentiorem locum. Summissum genus dicendi silentes docet; et temperatum genus delectatione sua acclamationes audientium excitat; grande autem genus plerumque pondere suo uoces premit, sed lacrymas exprimit: et hoc unde, nisi quia ueritas sic demonstrata, sic defensa, sic inuicta delectatur? Iste ergo doctor noster et dictor magnopere curare debet, ut non solum intelligenter, uerum etiam libenter et obedienter audiatur; idque uerbis agat ut ueritas pateat, ueritas placeat, ueritas moueat: quoniam  nec ipsa que precepti finis et plenitudo legis est caritas, ullo modo recta esse potest, si ea que diliguntur, non uera sed falsa sunt. Sicut autem cuius est pulchrum corpus, et deformis est animus, magis est dolendus, quam si deforme haberet corpus: ita qui eloquenter ea que falsa sunt dicunt, magis miserandi sunt, quam si talia deformiter dicerent.



CAPUT XXXuI. Quid sit sapienter et eloquenter dicere; et quod alienum non dicat, qui ab alio prolata, uiuendo predicat.

Quid ergo est non solum eloquenter, uerum etiam sapienter dicere, nisi uerba in submisso genere sufficientia, in temperato splendentia, in grandi uehementia,  ueris tamen rebus quibus audiri oporteat adhibere? Sed qui utrumque non potest, dicat sapienter quod non dicat eloquenter, potius quam dicat eloquenter quod dicit insipienter. Si autem nec hoc quidem potest, ita conuersetur, ut non solum sibi premium comparet, sed et prebeat aliis exemplum et sit eius quasi copia dicendi, forma uiuendi. Sunt sane quidam qui bene pronuntiare possunt, quid autem pronuntient, cogitare non possunt. Quod si ab aliis sumant eloquenter sapienterque conscriptum, memorieque commendent, atque ad populum proferant, si eam personam gerunt, non improprie faciunt. Sic enim, quod profecto utile est, multi predicatores ueritatis fiunt: nec multi magistri, si unius rei magistri idipsum dicant omnes, et non sint in eis  schismata. Nec deterrendi sunt isti uoce Ieremie prophete, per quem Deus arguit eos, qui furantur uerba eius, unusquisque a proximo suo . Qui enim furantur, alienum rapiunt; uerbum autem Dei non est alienum ab eis, qui obtemperant ei; potiusque dicit ille aliena, cui cum dicit bene, uiuit male. Quicunque enim bona dicit, eius uidentur excogitari ingenio, sed ab eius moribus aliena sunt. Eos itaque dixit Deus furari uerba sua, qui boni uolunt uideri, loquendo que Dei sunt; cum mali sunt, faciendo que sua sunt. Cum uero boni fideles bonis fidelibus hanc operam accommodant, utrique sua dicunt: quod et Deus ipsorum est, cuius sunt illa que dicuntur et ea sua faciunt, que non ipsi componere potuerunt, qui secundum illa composite uiuunt.



CAPUT XXXuII. De discretione dogmatum iuxta qualitatem auditorum.

Hoc quoque nosse conuenit unumquemque catholicum doctorem, quomodo sibi conciliet sui sermonis auditorem, ut dum sciat per supradictam rationem modos locutionum et species, bene dispensando fructus inueniat sue predicationis et laudes. Cum enim oratio in se exhibet perfectionem, necesse est ut perpendat auditorum qualitatem, quia, ut reuerende memorie Gregorius Nazianzenus edocuit, non una eademque cunctis exhortatio congruit, quia nec cunctos par morum qualitas astringit. Sepe namque alios offendunt que aliis prosunt, quia plerumque  herbe que hec animalia nutriunt, alia occidunt; et lenis sibilus equos mitigat, catulos instigat; et medicamentum quod hunc morbum imminuit, alteri uires iniungit; et panis qui uitam fortium roborat, paruulorum necat. Pro qualitate ergo audientium, formari debet sermo doctorum, ut per singula singulis congruat, et a communis edificationis arte nunquam recedat. Quid enim sunt intente mentes auditorum, nisi, ut ita dixerim, quedam in cithara tensiones strate chordarum? quas artifex tangendo, ut non sibimetipsis dissimile canticum faciant, dissimiliter pulsat, et idcirco chorde consonam modulationem reddunt, quia uno quidem plectro, sed non uno impulsu feriuntur. Unde et doctor quisque ut in una cunctos uirtute caritatis edificet, examinata  doctrina non una eadem exhortatione corda audientium tangere debet.  Aliter namque admonendi sunt uiri, aliter femine, quia illis secundum sexum suum grauia, istis uero iniungenda sunt leuiora: ut illos magna exerceant, istas uero leuia demulcendo conuertant. Aliter iuuenes, atque aliter senes: quia illos plerumque seueritas commonitionis ad perfectum dirigit; istos uero ad meliora opera deprecatio blanda componit. Aliter inopes, atque aliter locupletes: illis namque conferre consolationis solatium contra tribulationem; istis uero inferre metum contra elationem debemus. Plerumque tamen habitum personarum permutat qualitas morum, ut sit diues humilis, pauper elatus. Unde mox predicantis lingua cum audientis debet  uita componi, ut tanto districtius in paupere elationem feriat, quanto eum nec illata paupertas inclinat; et tanto lenius humilitatem diuitum mulceat, quanto eos nec abundantia que subleuat, exaltat. Aliter admonendi sunt leti, atque aliter tristes: letis uidelicet inferenda sunt tristitia que sequuntur ex supplicio; tristibus uero inferenda sunt leta que promittuntur ex regno. Aliter subditi atque aliter prelati: illos ne subiectio conterat, istos ne locus superior extollat; illi ne minus impleant quam iubentur, isti ne plus iusto iubeant quam compleantur. Aliter serui, atque aliter domini: serui quidem ut semper humilitatem conditionis aspiciant; domini uero ut nature sue qua equaliter sunt cum seruis conditi, memoriam non amittant; isti admonendi  sunt ut sciant se seruos esse dominorum, illi admonendi sunt ut cognoscant se conseruos esse seruorum. Aliter admonendi sunt sapientes huius seculi, atque aliter hebetes: sapientes quippe admonendi sunt ut non omittant scire que sciunt, hebetes quoque ut appetant scire que nesciunt; illi ut stultam sapientiam deserant et sapientiam Dei non stultam discant, isti uero ut ab ea que putatur stultitia, ad ueram sapientiam uicinius currant. Aliter impudentes admonendi sunt, atque aliter uerecundi; illos namque ab impudicitie uitio non nisi increpatio dura compescit, istos autem plerumque ad melius exhortatio modesta componit; illi se delinquere nesciunt nisi etiam a pluribus increpentur, istis plerumque ad conuersionem sufficit, quia eis doctor  mala sua saltem leniter ad memoriam reducit. Aliter admonendi sunt proterui, atque aliter pusillanimes. Illi enim dum ualde de se presumunt, exprobrando ceteros dedignantur; isti autem dum nimis infirmitatis sue sunt conscii, plerumque in desperationem cadunt. Aliter admonendi sunt impatientes, atque aliter patientes: dicendum namque est impatientibus quia dum frenare spiritum negligunt, per multa etiam que non appetunt, iniquitatum abrupta rapiuntur, quia uidelicet mentem impellit furor quo non trahit desiderium, et agit commota uelut nesciens, unde post doleat sciens. Dicendum itaque est patientibus, ut studeant diligere quos sibi necesse est tolerare: ne si patientiam dilectio non sequatur,  in deteriorem culpam odii uirtus ostensa uertatur. Aliter admonendi beneuoli, atque aliter inuidi. Admonendi namque sunt beneuoli, ut sic alienis bonis gaudeant, quatenus habere propria concupiscant: sic proximorum facta diligendo laudent, ut ea etiam imitando multiplicent, quia nichil mercedis sibi agunt, si ea que diligunt, in quantum possunt non imitantur. Admonendi sunt inuidi, ut perpendant quante cecitatis et infelicitatis sunt, qui alieno profectu deficiunt, aliena exsultatione contabescunt; qui melioratione proximi deteriores sunt. Aliter admonendi sunt simplices, atque aliter impuri. Laudandi sunt simplices, ut studeant nunquam falsa dicere, sed admonendi sunt, ut nouerint nonnunquam uera reticere, ut simplicitatis bono prudentiam adiungant,  quatenus sic securitatem de simplicitate possideant, ut circumspectionem prudentie non amittant. At contra admonendi sunt impuri, ut quam grauis sit quem cum culpa sustinent, duplicitatis labor agnoscant. Dum enim deprehendi metuunt, semper improbas defensiones querunt. Aliter admonendi sunt incolumes, atque aliter egri. Admonendi sunt incolumes, ne opportunitatem salutis in perpetuum promerende despiciant; ne placere Deo si cum possunt noluerint, cum uoluerint sero non possint. At contra admonendi sunt egri, ut se filios Dei sentiant, quoniam illos discipline flagella castigant. Nisi enim correctis hereditatem dare disponeret, erudire eos per molestias non curaret. Aliter admonendi sunt qui flagella metuunt, et propterea innocenter uiuunt;  aliter qui sic in iniquitate durauerunt, ut neque per flagella corrigantur. Dicendum namque est his qui propterea bona faciunt quia tormentorum mala metuunt, quia nullam spiritus libertatem tenent. Namque nisi penam non metuerent, culpam procul dubio perpetrarent. Unde luce clarius constat, quia coram Deo innocentia amittitur, ante cuius oculos a desiderio peccatur. Atque iniqui quos ab iniquitatibus, nec flagella compescunt, tanto acriore inuectione feriendi sunt, quanto maiore insensibilitate durauerunt. Aliter admonendi sunt nimis taciti, aliter multiloquio uacantes. Insinuari namque nimis tacitis debet, quia dum quedam uitia incaute fugiunt, occulte deterioribus implicentur. Nam sepe linguam quia immoderatius frenant, in corde grauius  multiloquium tolerant. At contra admonendi sunt multiloquio uacantes, ut uigilanter inspiciant a quanto rectitudinis statu depereunt, dum per multiplicia uerba dilabuntur. Reliqua uide apud Gregorium loco quo supradictum est.



CAPUT XXXuIII. Que uirtutum species contrarie sint singulis speciebus uitiorum.

Hec igitur tanto congruentius unusquisque predicator ualet exprimere, quanto ueracius species uirtutum, et e contra uitiorum nouit discernere: ut cum singula singulis nouit opponere, cuique uulneri aptum possit medicamentum inuenire. Sunt autem in uirtutibus quedam species, que quodammodo  ex aliis speciebus quasi ex arboribus rami procedunt: que quia ab una uirtutum radice generantur, in uno eiusdem radicis stipite frondes pulcherrimi gestantur. Sunt et e contrario in uitiis quedam uirulenta germina, de quibus omnis illa multitudo pestifera nequitiarum generatur, et sicut in uirtutibus alie ex aliis procedunt, quasi ex genetricibus proles pretiose, sic et in istis quedam quasi nequissime soboles, ex spurcissimis matribus prodeunt. Sed quia cum uirtutibus uitiorum diuturna sunt bella, utriusque malitie qui sint duces, quique eorum sint comites specialiter quantum possumus exponamus: ita tamen ut que uirtus cum quo uitio proprie pugnam gerat, pariter ostendamus. Nec enim aliter possumus ignita uitiorum iacula deuitare,  nisi sciamus opportuna uirtutum tegmina illis opponere, ut ex ipsis defensi, proteruum illum exercitum simul cum eius ducibus, Christo super nos regnante, possimus superare. Tentantia quippe uitia que inuisibili contra nos prelio regnanti super se superbie militant, alia more ducum preeunt, alia more exercitus subsequuntur. Nec enim culpe omnes pari accessu cor occupant; sed dum maiores et pauce neglectam mentem preueniunt, minores innumere ad illam se cateruatim fundunt. Ipsa namque uitiorum regina superbia, cum deuictum cor plene ceperit, mox illud septem principalibus uitiis, quasi quibusdam suis ducibus deuastandum trahit: quos uidelicet duces exercitus sequitur, quia ex eis procul dubio importune uitiorum multitudines oriuntur.  Radix quippe cuncti mali superbia est: de qua Scriptura attestante dicitur: Initium omnis peccati superbia est . Prime autem eius soboles, septem nimirum principalia uitia, de hac uirulenta radice proferuntur: scilicet inanis gloria, inuidia, ira, tristitia, auaritia, uentris ingluuies, luxuria. Nam quia his septem uitiis superbie nos captos doluit, idcirco Redemptor noster ad spiritale liberationis prelium, Spiritu septiformis gratie plenus uenit. Sed habent contra nos hec singula exercitum suum. Nam de inani gloria, inobedientia, iactantia, hypocrisis, contentiones, pertinacie, discordie et nouitatum presumptiones oriuntur. De inuidia odium, susurratio, detractio, exsultatio in aduersis proximi, afflictio autem in prosperis nascitur. De ira, rixa,  et tumor mentis, contumelie, clamor, indignatio, blasphemie proferuntur. De tristitia, malitia, rancor, pusillanimitas, desperatio, torpor circa precepta, uagatio mentis erga illicita nascitur. De auaritia, proditio, fraus, fallacia, periuria, inquietudo, uiolentie, et contra misericordiam obdurationes cordis oriuntur. De uentris ingluuie, inepta letitia, scurrilitas, immunditia, multiloquium, hebetudo sensus circa intelligentiam propagatur. De luxuria, cecitas mentis, inconsideratio, inconstantia, precipitatio, amor sui, odium Dei, affectus seculi presentis, horror autem uel desperatio futuri generatur. Sed enumeratis septem superbie sordibus, que uitiorum exercitum contra nos ducunt, uideamus que sint  uirtutum duces et agmina exercitus, que humilitatis auctor Christus nobis prestat, ad pugnandum contra uitiorum cohortes; et opponamus singulis ducibus uitiorum duces contrarios uirtutum, exercitibusque exercitus. Duci igitur inani glorie contra statuenda est dux humilitas, que maxime generat in homine despectionem sui et contemptum caducarum rerum; comitibusque eius comites contrarii, id est, inobedientie obedientia; iactantie, humilis professio; hypocrisi, simplicitas; contentioni, innocentia; pertinacie, subiectio; discordie, pax; nouitatum presumptioni, timor Dei et honoratio patrum. Duci quoque inuidie opponenda est dux beneuolentia; comitibus eius contrarii comites, id est odio dilectio uera; susurrationi, locutio uera; detractioni,  pia laudatio; exsultationi in aduersis proximi, compassio in eius afflictione; in prosperis ipsius, letitia in sospitate eius. Ire duci contraria est dux mansuetudo; comitibusque eius illius comites istius, id est, tumori mentis placiditas animi; contumelie, benignitas; clamori grauitas uerborum; indignationi, suauitas morum; blasphemie, puritas oris. Tristitie namque duci, obsistit dux spiritalis letitia; exercituique eius exercitus istius, id est malitie bonitas; rancori, lenitas; pusillanimitati, longanimitas; desperationi, perseuerantia; torpori circa precepta, studium spiritale; uagationi mentis erga illicita, intentio diuine lectionis. Auaritie duci aduersa est dux largitas; agminibusque eius agmina istius, id est, proditioni, fides non ficta; fraudi, sinceritas;  fallacie, ueritas; periuriis, non iurare; inquietudini, tranquillitas; uiolentie, patientia; duritie, misericordia. Duci quippe gastrimargie, id est, horrende uoracitati, contraria est dux abstinentia; cohortibusque illius, cohortes istius, id est inepte letitie, modestia; scurrilitati, ratio sermonum; immunditie, sobrietas; multiloquio taciturnitas; hebetudini sensus circa intelligentiam, furor discendi sapientiam; somnolentie, uigilantia. Luxurieque duci ac plebi eius reluctatur dux castitas cum plebe sua: id est, cecitati mentis, contemplatio Dei; inconsiderationi, prouisio; inconstantie, constantia; precipitationi, continentia; amori sui, mortificatio desideriorum carnis sue; odio Dei, caritas perfecta Dei. Ecce hec sunt que presulem animarum oportet  scire, et que debet in predicationis diuersitate custodire, ut sollicitus infirmitates singulorum perpendat, et congrua eorum uulneribus medicamina opponat. Sed cum magni studii sit ut exhortandis singulis seruiatur ad singula, cum ualde laboriosum sit unumquemque de propriis sub dispensatione debite considerationis instruere, longe tamen est laboriosius auditores innumeros ac diuersis passionibus laborantes, uno eodemque tempore, uoce unius et communis exhortationis admonere. Ibi quippe tanta arte uox temperanda est, ut cum diuersa sint auditorum uitia, et singulis inueniantur congrua, et tamen sibimetipsis non sint diuersa, ut inter medias passiones uno quidem ductu transeat, sed more ancipitis  gladii, tumores cogitationum carnalium ex diuerso latere incidat, quatenus sic superbis predicetur humilitas, ut tamen timidis non augeatur metus; sic timidis infundatur austeritas, ut tamen superbis non crescat effrenatio; sic sollicitudo boni operis, ut tamen inquietis immoderate licentia non augeatur actionis; sic inquietis ponatur modus, ut tamen otiosis non fiat torpor securus; sic ab impatientibus exstinguatur ira, ut tamen remissis ac lenibus non crescat negligentia; sic lenes accendantur ad zelum, ut tamen iracundis non addatur incendium; sic tenacibus infundatur tribuendi largitas, ut tamen prodigis effusionis frena minime laxentur; sic prodigis predicetur parcitas, ut tamen continentes non reuocentur ad luxum; sic continentibus  laudetur uirginitas, ut tamen in coniugibus despecta non fiat fecunditas carnis; sic predicanda sunt bona, ne ex latere iubeantur et mala; sic laudanda sunt bona summa, ne desperentur ultima; sic nutrienda sunt ultima, ne dum creduntur sufficere, nequaquam tendatur ad summa. Curandum est itaque predicatori, quatenus sic tergatur tristitia que uenit ex tempore, ut non augeatur letitia que est ex conspersione; et sic frenetur letitia que ex conspersione est, ut tamen non crescat tristitia que uenit ex tempore, sic itaque in isto reprimatur subito oborta formido, ut tamen non excrescat enutrita diu precipitatio; sic in illo reprimatur diu oborta precipitatio, ut tamen non ualescat impressa ex conspersione formido.



CAPUT XXXIX. Quod oporteat postulari a Domino possibilitas predicandi.

Et hec se posse si potuerit, et in quantum potuerit, pietate magis orationum quam oratorum facultate non dubitet: ut orando pro se ac pro illis, quos est allocuturus, sit orator antequam dictor. Ipsa hora iam ut dicat accedens, priusquam exerat proferentem linguam, ad Deum leuet animam sitientem, ut ructet quod biberit, uel quod impleuerit fundat. Cum enim de unaquaque re, que secundum fidem dilectionemque tractanda sunt, multa sint que dicantur, et multi modi quibus dicantur ab eis qui hec sciunt, quis nouit quid ad presens tempus uel nobis dicere, uel per nos expediat audiri, nisi qui  corda omnium uidet? et quis facit ut quod oportet et quemadmodum oportet dicatur nobis, nisi in cuius manu sunt et nos et sermones nostri? Ac per hoc discat qui docet omnia que docenda sunt, qui et nosse uult et docere facultatem dicendi, que ut decet uirum ecclesiasticum, comparet. Ad horam uero ipsius dictionis illud potius bone menti cogitet conuenire, quod Dominus ait: Nolite cogitare quomodo aut quid loquamini: dabitur enim uobis in illa hora quid loquamini. Non enim uos estis qui loquimini, sed Spiritus Patris uestri qui loquitur in uobis . Si ergo loquitur in eis Spiritus sanctus qui persequentibus traduntur pro Christo, cur non et in eis qui tradunt discentibus Christum? Qui autem dicit hominibus  non esse precipiendum quid uel quemadmodum do ceant, si doctores efficit Spiritus sanctus, potest di cere nec orandum esse nobis quod Dominus ait. Scit Pater uester quid uobis necessarium sit, priusquam petatis ab eo . Siue autem apud populum uel apud quoslibet iamiamque dicturus, siue quod apud populum dicendum uel ab eis qui uoluerint aut potuerint legendum, est dictaturus, oret ut Deus sermonem bonum det in os eius. Si enim regina orauit Esther pro sue gentis temporali salute locutura apud regem, ut in os eius Deus congruum sermonem  daret, quantomagis orare debet, ut tale munus accipiat, qui pro eterna hominum salute in doctrina et uerbo laborat. Illi uero qui ea dicturi sunt que ab aliis acceperunt, et antequam accipiant, orent pro ipsis a quibus accipiunt, ut eis detur quod per eos accipere uolunt; et cum acceperint, orent ut bene et ipsi proferant, et illi ad quos proferant sumant; et prospero exitu dictionis, eidem gratias agant, a quo id se accepisse non dubitant: ut qui gloriatur, in illo glorietur in cuius manu sunt et nos, et sermones nostri.







BEATI RABANI MAURI FULDENSIS ABBATIS ET MOGUNTINI ARCHIEPISCOPI LIBER DE OBLATIONE PUERORUM


 INCIPIT OPUSCULUM RABANI MAURI CONTRA EOS QUI REPUGNANT INSTITUTIS B. P. BENEDICTI.

Si quis Scripturam sacram, quam per homines probos diuinitus inspiratos superna sapientia humano generi contulerat, inspexerit, non aliud eam quam destructionem infidelitatis atque cupiditatis, et edificationem fidei ac caritatis nobiscum agere reperiet: ut abrenuntiantes diabolo, et pompis atque operibus eius, per fidem, spem et caritatem, uni Deo Patri, et Filio, et Spiritui sancto fideliter seruiamus. Unde mirandi, imo miserandi sunt illi qui, hoc negligentes quod in infantia professi sunt, et quod in primordio uite sue abdicauerunt, quasi eminentioris ac maioris dignitatis sit, ei preponunt. Sunt ergo quidam qui a cunabulis suis sacras litteras  didicerunt, et sancte Ecclesie nutrimento tandiu aliti sunt, quousque satis edueati in sublime sacrorum ordinum proueherentur. Sed ingrati tanto munere, contraria orthodoxorum Patrum fidei sentiunt, ac matrem uniuersorum fidelium telis iniquitatis sue quotidie impugnant; cum hoc quasi probum fingunt, atque pro uero quibusque commendare satagunt, quod nec patriarche, neque prophete in ueteri Testamento unquam habuerunt, nec apostoli atque euangeliste in Nouo fieri omnino consuerunt. Unde dementia eorum omnibus nota fiet, quando nec prioribus, nec sequentibus ueris Dei cultoribus in ulla parte concordant.

Aiunt enim pompatice prauorum dogmatum impudentes artifices, quod non liceat parentibus filios  paruulos ad Dei seruitium tradere, nec conuenire homini libero ingenuum filium seruum facere, humanam legem Deo imponere, uoluntates ac dominationem omnem humanis sanctionibus subiicere conantes.  Nec recolunt id Apostoli, quo ait: »Siue serui, siue liberi, omnes unum sumus in Christo.« Et idem: »Qui enim, inquit, liber uocatus est, seruus est Christi;« et: »Qui seruus uocatus est, libertus est Domini.« Maxime cum et hoc pro magno honore sancti Patres habuere, quod serui Dei nuncuparentur. Unde et Abraham, Isaac et Iacob serui Dei excelsi appellati sunt. Hinc et Moyses et prophete, hinc Iob et Dauid seruorum Dei nomine nobiliter adnotati sunt, cum ipse Dominus ad Satan ait: »Nunquid considerasti seruum meum Iob, quod non sit ei similis in terra?« et de Dauid: »Inueni, inquit, Dauid seruum meum, oleo sancto meo unxi eum.« Sed ad hec forsitan isti nouorum dogmatum institutores respondent, non se contradicere quin omne  genus humanum diuine seruituti obnoxium sit, sed non uelle quod ad monasticam disciplinam et ad regularem ordinem sequendum aliquis filium suum tradat. Quasi in eo immunes sint quod non generi, sed speciei derogent, cum species ad genus. referatur, nec genus sine specierum diuersitate consistere possit. Quis unquam hereticorum uel schismaticorum fuit, qui uniuersam religionem Christianam penitus abiiceret atque denegaret? hoc enim proprie infidelium est; sed quia ueris falsa permiscebant, et regulam ueritatis per omnia sequi nolebant, extorres facti sancte Ecclesie, communione penitus priuati sunt. Nam in Euangelio Dominus ait: »Qui soluerit unum de mandatis istis minimis, et docuerit sic homines, minimus uocabitur in regno celorum.«  Unde Iacobus apostolus ait: »Qui in uno offendit, factus est omnium reus.« Hinc et Paulus ait: »Modicum fermentum totam massam corrumpit.« Hinc et Ioannes dicit: »Ex nobis exierunt, sed  non erant ex nobis; nam si fuissent ex nobis, permansissent utique nobiscum; sed ut manifesti sint, quoniam non sunt omnes ex nobis.« Et item: »Omnis,« inquit, »qui non manet in doctrina Christi, Deum non habet; qui permanet in doctrina, hic Filium et Patrem habet. Si quis uenit ad uos, et hanc doctrinam non affert, nolite recipere eum in domum, nec Aue ei dixeritis, qui enim dicit Aue, communicat operibus illius malignis.« Ergo, quicunque religioni Christiane, et sane doctrine, quam ab apostolis et prophetis, necnon et ab ipso Domino susceptam honorabiliter sancta custodit Ecclesia, ex aliqua parte ore blasphemo reprehensionem ingerit, seu diminutionem facit, sciat se corporis Christi omnino unitate priuatum esse, nec posse nisi per penitentiam condignam  erroris sui ueniam et celestis regni aditum promereri, quia, secundum Saluatoris sententiam, »Nemo ascendit in celum, nisi qui de celo descendit, Filius hominis, qui est in celo.« Qui enim manet in unitatis compage, ad regnum simul ascendet cum capite; qui autem diuortium amat, necesse est ut in ima inferni atque in tartari profunda simul cum erroris auctore ac dissensionis animatore diabolo mergatur, quia non est dissensionis Deus, sed pacis.

Sed quia negotium scribendi suscepimus aduersus eos qui dicunt non licere parentibus liberis filios suos ingenuos Dei seruitio mancipare, necnon et contra illos qui, parui pendentes uotum quod Deo uouerunt, seruitium sanctum quod professi sunt, quasi sine reatu deserere possent, indigne abiiciunt;  monasticam quoque disciplinam secundum sanctorum Patrum regulas ordinatam, ceu humana inuentione, et non diuina auctoritate institutam, despicientes detestantur; primo sacrarum Scripturarum testimoniis et sanctorum Patrum exemplis ostendemus, licere homini Christiano suam sobolem Deo consecrare: demum uotum quod Deo uouetur, sine magno reatu omitti omnino non posse; postremo uitam monasticam non humana argumentatione, sed diuina auctoritate institutam esse: ut hi qui in suis sectis magis confidunt quam in diuinorum librorum scriptis, saltem ipsa ueritate superati, penitentiam agant, erroremque suum relinquentes, semetipsos decipere aliosque secum ad perditionem trahere desistant.

 Iuxta primordium ergo libri Geneseos, ubi de protoplasti primis filiis narrat Scriptura sancta, ita subiungit, dicens: »Fuit autem Abel pastor ouium, et Cain agricola. Factum est autem post multos dies ut offerret Cain de fructibus terre munera Domino: Abel quoque obtulit de primogenitis gregis sui, et de adipibus eorum. Et respexit Dominus ad Abel, et ad munera eius; ad Cain uero, et ad munera illius non respexit.« Ecce habes iuxta inchoationem humani generis, statim Deo placere primogenitorum oblationem, de innocenti pectore atque pinguedine caritatis prolatam, magis quam ad inquisitionem terreni cultus, ubi ingenium callet humanum. Et ne forte dicas, hic brutorum animalium oblatione Dominum  delectari, audi Apostolum dicentem: »Numquid de bobus cura est Deo? an magis scripta sunt propter nos?« Hinc Dominus per Psalmistam dicit: »Non accipiam de domo tua uitulos, neque de gregibus tuis hircos, quoniam mee sunt omnes fere siluarum, iumenta in montibus et boues.« Et paulo post: »Immola,« ait, »Deo sacrificium laudis, et redde Altissimo uota tua.« Et item: »Sacrificium laudis, inquit, honorificabit me, et illic iter est, in quo ostendam illis salutare Dei.« Cum autem Cain propter inuidiam interficeret Abel, rursus Adam cognouit uxorem suam, que peperit ei filium, quem uocauit Seth, dicens: »Posuit mihi Deus semen aliud pro Abel, quem occidit Cain.« Sed et Seth natus est filius, quem uocauit Enos, de quo non  frustra subsequitur Scriptura dicens: »Iste cepit inuocare nomen Domini.« Sicut enim Abel filii Adam oblationem Deo placere approbauit, ita et nepotis ipsius, hoc est, Enos, deuotionem in laudem Dei expressit, cum dicit: »Iste cepit inuocare nomen Domini.« Non enim ait, iste studiosus ac callens fuit in exercitio operis terreni: sed quo magis Dominum delectari nouit, hoc pro magno laudis honore extulit, dicens: »Iste cepit inuocare nomen Domini.« Ille ergo rite inuocat nomen Domini, qui deuotum pectus, et oris officium, ac boni operis studium ad glorificandum Dominum coadunat. Iste merito cum Psalmista dicere potest: »In me sunt, Deus, uota, que reddam laudationes tibi.« Similiter quoque Enoch et Ne hoc in laudis titulo  principatum habent, quod Dominum timerent et amarent, atque in eius preceptis bonorum operum gressibus ambularent. Quorum priorem tulisse Deus dicitur, ne diutius toleraret peccatorum uexationem; alterum, mundo diluuio pereunte, in arca simul cum sobole ad restaurandam humanam progeniem inscribitur reseruasse. Cuius primogenitus Sem, iuxta Hebreorum opinionem, erat sacerdos Dei summi, quem in subsequentibus Scriptura Melchisedech appellat, offerens panem et uinum, secundum cuius ordinem ille sacerdos exstitisse perhibetur; ad quem patria uox in psalmis ait: »Tu es sacerdos in eternum secundum ordinem Melchisedech.« Igitur Abraham unicum fidei et obedientie, atque uere pietatis exemplar, qui ad uocem Domini  egressus est de terra sua, et de cognatione sua, et peregrinatus est in terra quam illi Dominus promiserat se daturum, et semini eius post eum in possessionem. Hic filium suum Isaac, de quo accepit repromissionem, ad imperium Domini obtulisse describitur, in locum, quem ostenderat et Deus, in quo edificauit altare, et desuper ligna composuit; cumque colligasset filium suum dilectissimum, posuit eum in altare super struem lignorum, extenditque manum, et arripuit gladium, ut immolaret filium; sed angelus Domini prohibuit eum, dicens: »Ne extendas manum tuam super puerum, neque facias ei quidquam. Nunc cognoui quod timeas Dominum, et non peperceris filio tuo unigenito propter  me.« Et paulo post sequitur Scriptura de eodem ita narrans: »Per memetipsum iuraui, dicit Dominus, quia fecisti rem hanc, et non pepercisti filio tuo unigenito, benedicam tibi, et multiplicabo semen tuum sicut stellas celi, et uelut arenam que est in littore maris. Possidebit semen tuum portas inimicorum, et benedicentur in semine tuo omnes gentes terre, quia obedisti uoci mee.«

Quid ad hec respondent importuni defensores genuine libertatis, et uaniloqui contra Dominum? Nunquid dicunt, hunc patriarcham inique egisse, quod unicum filium et heredem, de libera uxore natum, propter mandatum Domini offerebat? aut arguunt Dominum impietatis, quod fidelem suum cultorem cegerit parricidium committere? an non  magis iniqua est opinio eorum qui legem mundanam et temporalem legi diuine atque eterne, que omnia regit et cuncta nutu suo disponit, preponunt? Si enim hoc non licet quod Deus eternus fieri iubet, quomodo licet quod uniuersa uanitas docet? scriptum est enim: »Uniuersa uanitas omnis homo uiuens.« Quanquam in imagine Dei ambulet, tamen uane conturbabitur. Idem ergo Dominus, qui tunc oraculo suo iusserat patriarcham offerre filium suum in holocaustum, nunc in Euangelio suo iubet plebem ecclesiasticam sobolem suam tradere ad seruitium sanctum; et qui tunc laudauit pro amore suo obedientiam piam, nunc probat in amore suo deuotionem sanctam. Nam qui tunc dixit in lege sacerdoti ut uestimentum non scinderet, et ad omnem  mortuum non ingrederetur omnino, super patre quoque suo et matre non contaminaretur, nec egrederetur de sanctis, ne polluat sanctuarium Domini, quia oleum sancte unctionis Dei sui super eum est: ipse nunc in Euangelio dicit homini Christiano: »Si oculus tuus dexter scandalizat te, erue eum, et proiice abs te; et si dextera manus tua scandalizat te, abscinde eam, et proiice abs te. Expedit enim tibi ut pereat unum membrorum tuorum, quam totum corpus tuum eat in gehennam.« Et item: »Qui amat patrem aut matrem plus quam me, non est me dignus; et qui amat filium aut filiam super me, non est me dignus: et qui non accipit crucem suam, et sequitur me, non est me dignus.« Et item: »Si quis, inquit, uult post me uenire, abneget semetipsum, et  tollat crucem suam, et sequatur me. Qui enim uoluerit animam suam saluam facere, perdet eam; qui autem perdiderit animam suam propter me, inueniet eam.« Et rursum: »Omnis,« inquit, »qui relinquit domum, fratres, aut sorores, aut matrem, aut patrem, aut uxorem, aut filios, aut agros propter nomen meum, centuplum accipiet, et uitam eternam possidebit?« Denique Isaac fidelis Dei cultor, atque paterne uoluntatis deuotissimus exsecutor, typus illius de quo dicit Apostolus: »Factus obediens Patri usque ad mortem, mortem autem crucis:« idcirco portauit ligna ad conficiendum de semetipso holocaustum, ut Christum exprimeret portantem crucem ad peragendum passionis sue sacramentum.  Fodit puteos plurimos, ut inueniret aquam uiuam: docens nos intente meditari Scripturas sacras, donec percipiamus diuinam sapientiam. Hic ergo patientia sua et obedientia arguit illos, qui paterno superbe resistunt uoto, atque decreto, ne in eis diuine seruitutis expleatur effectus.

Similiter et Iacob, uir simplex habitans in tabernaculis, humilitatis summe ac mansuetudinis nobis prebet exemplum, ut si uelimus benedictionem hereditare paternam, maneamus in simplicitatis nostre tabernaculis, et Ecclesie matris per omnia subditi, magis subiiciamur regulis, quam cum Esau rufo et hispido, uanis mundi seruiamus negotiis. Quid enumero specialiter patriarcharum singulorum facta, ad comprobandam paterne auctoritatis  potestatem, in filiis suis ad seruitium Dei tradendis; cum Dominus ipse in lege preceperit Isreli, omnium primogenitorum sibimet faciendam consecrationem, dicens ad Moysen: »Sanctifica mihi omne primogenitum, quod aperit uuluam in filiis Isrel, tam de hominibus, quam de iumentis; mea sunt enim omnia.« Et rursum cum Leuitas pro primogenitis uellet eligere in cultum tabernaculi, ita locutus est ad Moysen, dicens: »Tolle Leuitas de medio filiorum Isrel, et purificabis eos.« Et paulo post: »Applicabis, inquit, Leuitas coram tabernaculo federis conuocata omni multitudine filiorum Isrel: cumque Leuite fuerint coram Domino, ponent filii Isrel manus suas super eos, et offeret Aaron Leuitas munus in conspectu Domini a filiis  Isrel, ut seruiant in ministerio eius; et consecrabis eos in oblationem Domini, quoniam dono donati sunt mihi a filiis Isrel; pro primogenitis, que aperiunt omnem uuluam in Isrel, accepi eos. Mea sunt enim omnia primogenita filiorum Isrel, tam ex hominibus, quam ex iumentis; ex die quo percussi omne primogenitum in terra Aegypti, sanctificaui eos mihi, et tuli Leuitas pro cunctis primogenitis filiorum Isrel, tradidique eos dono Aaron, et filiis eius de medio populi, ut seruiant mihi pro Isrel in tabernaculo federis, et orent pro eis, ne sit in populo plaga.« Ecce Dominus expetit omne primogenitum ab his qui legibus suis obtemperare debent, et non tantum hominum, sed etiam primogenita iumentorum: ut ostendat quod non solum nostra,  sed etiam nosmetipsos debitores sumus illi offerre.

Et ne aliquam querimoniam rite opponere possis, et dicere fas non esse hominem quemlibet filium suum eque liberum ad seruitium Dei offerre, iubet uniuersum populum, unam tribum de duodecim simul totam offerre ad tabernaculum federis, et consecrare ibi in oblationem Domino ad ministerium eius. Utrum tunc uidetur maiorem potestatem habere filios Isrel in fratribus suis Leuitis offerendis, quibus post oblationem decreto Domini abnegata est sors omnis hereditatis terrene, et possessio inter ceteras tribus haberi: uel patrem cum filio proprio adhuc quidem tenere etatis, et nondum secundum legem sui iuris aut potestatis existentem;  cum eum secundum sancte Regule instituta omnibus mundanis curis negotiisque, atque possessionibus exutum, soli Deo ad seruiendum manci pare decreuerit? Aliud est enim ab equali equalem tradi, et aliud a maiore minorem alicui subiici. Inter equales enim sepe contradictio oritur, ne una pars alteram superet, aut seruire cogatur: sed inter maiorem et minorem nulla ratio existit, quod iunior maioris imperio omnino se non subiiciat. Si enim imperium Domini et in maioribus, et in minoribus iustum est: cur non cessant uani murmuratores isti, et iniquarum compositores querelarum legibus Dei detrahere; atque contra illum loqui nequitiam, qui celum et terram, et omnia que in eis sunt creauit, regit, et secundum suam uoluntatem disponit? maxime cum per Psalmistam increpando  tales Spiritus sanctus ita loquatur, dicens: »Nolite extollere in altum cornu uestrum, et nolite loqui aduersus Deum iniquitatem: quia neque ab oriente, neque a desertis montibus, quoniam Deus iudex est.« Meminerintque illius sententie, quam Iudas apostolus in sua Epistola protulit dicens: »Subintroierunt quidam homines, qui olim prescripti sunt in hoc iudicium, impii, Dei nostri gratiam transferentes in luxuriam, et solum dominatorem Dominum nostrum Iesum Christum negantes.« Quibus et paulo post in eadem Epistola comminando subiungens ait: »ue illis qui uia Cain abierunt, et errore Balaam effusi sunt, et contradictione Core perierunt: hi sunt in epulis suis macule,  conuiuantes sine timore, semetipsos pascentes; nubes sine aqua, que a uentis circumferuntur: arbores autumnales, infructuose, bis mortue, eradicate: fluctus feri maris, et despumantes suas confusiones: sidera errantia, quibus procella tenebrarum in eternum seruata est.« uia Cain abeunt, qui propter inuidiam meliorum, nomen sibi doctorum, quo honorificantur, assumunt. Errore Balaam pereunt, qui, amore terrestrium commodorum, ueritatem, quam ipsi norunt, impugnant. Contradictione Core, qui uiuus ad inferna descendit, intereunt, quicunque appetitu indebiti primatus sese ab unitate sancte Ecclesie secernunt, scientesque et preuidentes, quantum mali gerant scelerum, tamen ad tartara descendunt. Et quidem Cain de fratricidio  cogitantem Dominus corripuit, sed eum inuidia saluari non siuit. Balaam aduersus Dei populum iter agentem Dominus uetuit: sed amor pecunie, ne obtemperaret, obstitit. Core superbientem Moyses Domino in se loquente lenire curauit; sed eum elatio, que feruebat, insanabilem reddidit. Sic profecto, sic faciunt heretici, qui ad increpationem sancte Ecclesie emendari despiciunt; quin potius fratres gladio male doctrine, sicut Cain, interficere; malo consilio decipere, sicut Balaam; contra doctores catholicos se erigere, sicut Core, ad suam ipsorum perditionem contendunt.

Hec de illis patribus quos Pentateuchus Moysi copiose enumerat, ad comprobandam ratam et legitimam  esse oblationem parentum in filiis suis, pauca de pluribus commemorasse sufficiat: nunc ea que de Iudicum atque Regum temporibus menti occurrunt, ad confirmandam eamdem rem, stylo proferamus. Legitur in libro Iudicum quod Iephte Galaadites, uir fortissimus, cum bellum contra Ammonitas agere disposuisset, ut erueret Isrel de manu eorum, facto super se spiritu Dei, uotum uouerit Domino, dicens: »Si tradideris filios Ammon in manus meas, quicunque fuerit primus egressus de foribus domus mee, mihique occurrerit reuertenti cum pace a filiis Ammon, eum holocaustum offeram Domino. Transiuitque Iephte ad filios Ammon, ut pugnaret contra eos, quos tradidit Dominus in manus eius. Percussitque ab Aner, usque dum uenias in Mennith, uiginti ciuitates, et usque  ad Abel, que est uineis consita, plaga magna nimis. Humiliatique sunt filii Ammon a filiis Isrel. Reuertenti autem Iephte in Maspha domum suam, occurrit unigenita filia cum tympanis et choris: non enim habebat alios liberos. Qua uisa scidit uestimenta sua, et ait: Heu, filia mi! decepisti me, et ipsa decepta es. Aperui enim os meum ad Dominum, et aliud facere non potero. Cui illa respondit: Pater mi, si aperuisti os tuum ad Dominum, fac mihi quodcunque pollicitus es, concessa tibi ultione atque uictoria de hostibus tuis. Dixitque ad patrem: Hoc solum mihi presta, quod te deprecor: dimitte me, ut duobus mensibus circumeam montes, et plangam uirginitatem meam cum sodalibus. Cui ille  respondit: uade. Et dimisit eam duobus mensibus; cumque abiisset cum sociis ac sodalibus suis, flebat uirginitatem suam in montibus. Expletisque duobus mensibus reuersa est ad patrem, et fecit ei sicut uouerat, que ignorabat uirum.« Ad hec quid respondent isti amici mei, quorum sermo totus uersus est in suggillationem ordinis nostri? Quis ergo tam stultus et tam peruersus est, ut hunc Iephte sacrilegum esse dicat, pro eo quod filiam propter uotum quod Deo uouit, obtulerit? cum Scriptura dicat hoc eum fecisse facto super eum spiritu Dei; maxime cum Paulus apostolus in Epistola quam ad Hebreos scripsit eum in catalogo sanctorum enumeret. Si enim patribus illius temporis licuit per ferrum filium aut filiam Deo offerre, cur non modo licet istius eui  hominibus sobolem suam Deo spiritualiter consecrare, et exhibere hostiam uiuam, sanctam, Deo placentem, rationabiliter in obsequium Christi? Si autem Abrahe oblatio placuit Deo, et Iephte factum meritum sanctitatis illi acquisiuit, cur non multo magis spiritualis oblatio per euangelicam doctrinam instituta Deo placere credenda est? cum de Abraham Iacobus apostolus testatus sit dicens: »Abraham pater noster, nonne ex operibus iustificatus est, offerens Isaac filium suum super altare.« uides quoniam fides cooperabatur operibus illius. Ex operibus enim illius fides consummata est, et suppleta est Scriptura dicens: »Credidit Abraham Deo, et reputatum est illi ad iustitiam, et amicus Dei appellatus  est.« Et de Iephte, post uotum quod Deo uouit, ita scriptum est: »Transiuit Iephte ad filios Ammon, ut pugnaret contra eos, quos Dominus tradidit in manus eius.« Ecce Abraham, offerendo filium suum, amicitiam Dei promeruit; Iephte, uouendo Deo uotum, uictoriam de inimicis suis adeptus est. Quid post hec consequitur, nisi quod illi qui Dei oblationem spernunt, et tale factum sanctorum patrum abominantur, inimici Dei nominentur ac sint; et ob hoc spiritualibus inimicis non solum non dominentur, imo merito sue peruersitatis omnino subiiciantur? Scriptum est enim: »Quicunque uult esse amicus seculi, inimicus Dei constituitur.« Deo enim placere omnino, nisi bonum, non potest. Quod autem bonum est facienti, id meritum sanctitatis  acquirit.

Hoc etiam probat Anne factum laudabile, quod liber Samuelis commemorat. Cum enim sterilis esse describatur, et ob hoc ab emula sua, altera scilicet uxore Helcane uiri sui, irrideretur, ad deprecandum Dominum conuersa est; nec fraudauit eam spes eius, sed petitionis sue consequebatur effectum; sic enim scriptum est: »Cum esset Anna amaro animo, orauit Dominum flens largiter, et uotum uouit dicens: Domine exercituum, si respiciens uideris afflictionem famule tue, et recordatus mei fueris, nec oblitus ancille tue, dederisque sexum uirilem serue tue, dabo eum Domino omnes dies uite eius, et nouacula non ascendet super caput eius. Et non multo post: »Cognouit Helcana, inquit, Annam uxorem  suam, et recordatus est eius Dominus.« Et factum est post circulum dierum, concepit Anna, et peperit filium, uocauitque nomen eius Samuel, eo quod a Domino postulasset eum. Ascendit autem uir eius Helcana, et omnis domus eius, ut immolaret Domino hostiam solemnem, et uotum suum. »Et Anna non ascendit; dixit enim uiro suo: Non uadam donec ablactetur infans, et ducam eum ut appareat coram Domino, et maneat ibi iugiter. Et ait Helcana uir suus: Fac quod bonum tibi uidetur, et mane, donec ablactes eum, precorque ut impleat Dominus uerbum suum. Mansit ergo mulier, et lactauit filium suum, donec amoueret eum a lacte. Et adduxit eum secum, postquam ablactauerat, in uitulis tribus, et tribus modiis farine, et amphora uini, et adduxit  eum ad domum Domini in Sylo. Puer autem erat adhuc infantulus: et immolauerunt uitulum, et obtulerunt puerum Heli. Et ait: Obsecro, domine mi, uiuet anima tua Deo! ego sum illa mulier que steti coram te, hic orans Dominum pro puero isto. Oraui, et dedit mihi Dominus petitionem meam quam posulaui ei. Idcirco et ego eum commodaui Domino cunctis diebus quibus fuerit accommodatus Domino.« uellem scire, osores isti et contradictores oblationis regularis, quid de hac oblatione dicerent, que pene consimilis est regulari oblationi, quam beatus Pater Benedictus in sua Regula constituit: quia sicut ibi iubet parentes filios infantulos cum oblatione atque petitione Deo iuxta altare offerre,  ita hic et hec mulier sancta atque prophetissa filium suum infantulum cum oblatione farine et ceteris speciebus que in libro Regum commemorantur, coram Heli sacerdote in tabernaculo Domino solemniter offerebat. Utrum Annam proteruie spiritu incitatam hoc egisse arbitrentur que, quasi proprie potestatis esset, sine uiri consilio seu precepto ante conceptum pueri primitus Deo uotum uouit? Deinde post natiuitatem eius, licet cum uiri sui consensu, tamen ipsa eum Domino fiducialiter obtulit, atque Heli sacerdoti ibidem totum ordinem uoti sui diligenter exposuit. Quis autem audet dicere Dominum iniquum esse, qui huic mulieri, ob fidei meritum et magne deuotionis effectum, gratiam Spiritus sancti sui tribuit? Si enim huius oblationis  displicuisset factum, nequaquam post perpetratam oblationem Spiritus sancti illi impenderet donum, unde potuisset de futuro sacramento aduentus Christi, et de mutatione ueteris sacerdotii, legisque pristine, nec non et de abiectione plebis incredule, atque conuocatione gentium ad fidem prophetare. Postquam enim parentes beati Samuelis adorauerunt Dominum in Sylo, orauit Anna, et ait: »Exsultauit cor meum in Domino, et exaltatum est cornu meum in Deo meo,« etc. E contrario uero, si mundana lex tantum dominari deberet in cultu diuino, quod nulli eam transgredi liceret in Christi officio: auctor totius boni et iustitie obseruantissimus custos, de quo scriptum est: »Iustus Dominus, et iustitiam dilexit, equitatem colit uultus eius«, quomodo id non suo  testimonio comprobaret, atque omnibus manifestum iudicium sue uoluntatis preberet? Idcirco cessent aliquando uaniloqui isti et detractores religioni Christiane detrahere, ac gratiam Christi, que in diuersis donis sancte matri distributa est Ecclesie, dente uenenoso lacerare: quia »disperdet Dominus,« Scriptura teste, »uniuersa labia dolosa, et linguam magniloquam.«

Sed quia in ueteri Testamento plurima huiuscemodi possunt inueniri exempla, et in Nouo similiter huiuscemodi rationis non pauca exstant testimonia: ne ultra modum oratio progrediatur, ueteris omissis, de Nouo exempla proferamus. Narrat enim sanctum Euangelium quod parentes Saluatoris puerum Iesum cum oblatione secundum legem sibi decretam in  templo sisterent Domino, ut dator legis suo exemplo eam comprobaret atque confirmaret, ostenderetque omnino sibi non displicere in ecclesia sua oblationem et deuotionem fidelium. Si enim iehsu a parentibus ad templum deferri uoluit, ibique offerri pro se hostiam Deo, quis est qui parentum oblationem in filiis suis reprehendere presumat, et prohibere quod non exhibeant eos hostiam uiuentem Deo? nam fides non solum oblatorum, sed etiam offerentium, Scriptura teste, Deo acceptabilis erat. Unde et in sancta Ecclesia per parentum fidem atque professionem conficitur baptisma paruulorum. Offerebant Iesu paralyticum alii, »quorum fidem ut uidit, dixit paralytico: Confide, fili, remittuntur tibi  peccata tua. Surge, et tolle lectum tuum, et uade in domum tuam.« Centurionis fides impetrauit salutem seruo; et reguli filius, credente patre sermonibus Iesu, ad pristinam sanitatem reuersus est. Archisynagogi filiam, rogante eo, a mortuis Dominus suscitauit, et Petri socrum postulatus idem Dominus a febribus liberauit. Cognito aduentu Iesu in terra Genesar, uiri loci illius miserunt in omnem regionem illam, et obtulerunt ei omnes male habentes, et rogabant eum ut uel fimbriam uestimenti eius tangerent: et quicunque tetigerunt, salui facti sunt. Mulier Chananea pro filia rogat demoniaca, et salutem illi a Domino meruit. Offerebant Iesu paruulos, ut tangeret eos: discipuli autem comminabantur offerentibus, quos, cum uidisset, indigne tulit, et ait  illis: »Sinite paruulos uenire ad me, et nolite prohibere eos: talium est enim regnum celorum. Amen dico uobis, qui non receperit regnum Dei sicut puer, non intrabit in illud. Et complexans eos, et imponens manus super illos, benedicebat eos.« Audiant hec qui oblationi detrahunt paruulorum, et intelligant conatum suum ad iniquitatem tendere, frustraque se niti in obiectione etatis parue, quasi non liceat parentibus filios suos infantes offerre Deo, eiusque seruitio illos mancipare. Si enim ipsa ueritas carnales adhuc discipulos, et nondum passione sua atque resurrectione nec non et aduentu Spiritus sancti illuminatos atque confortatos, comminantes offerentibus paruulos indigne tulit, quid putant isti se promereri qui dilatata per orbem Ecclesia, et  manifestata ubique ueritate, adhuc obcecato corde per cupiditatem terrenam, contraria fidei catholice sentiunt, atque sectas nouas, appropinquante fine mundi, in Ecclesiam introducunt? Etenim, dum debuerant magistri esse propter tempus, rursus indigent ut doceantur que sint elementa exordii sermonum Dei. Quare non pertimescunt Pauli sententiam dicentis: »Irritam quis faciens legem Moysi, sine ulla miseratione duobus uel tribus moritur testibus: quanto magis putatis deteriora mereri supplicia, qui Filium Dei conculcauerit, et sanguinem testamenti pollutum duxerit, in quo sanctificatus est, et spiritui gratie contumeliam fecerit? scimus enim, qui dixit: Mihi uindictam, et ego reddam. Et iterum: quia iudicabit Dominus populum suum: horrendum  est incidere in manus Dei uiuentis.« Bonorum enim doctorum semper mos fuit uerbis atque exemplis Deo populum lucrifacere, et studere a regno diaboli quoscunque eripere, atque ad seruitium Dei conuertere. Unde gentium doctor Corinthiis ait: »Cum liber essem ex omnibus, omnium me seruum feci, ut plures lucrifacerem: factus sum infirmis infirmus, ut infirmos lucrifacerem; omnibus omnia factus sum, ut omnes saluos facerem. Omnia autem facio propter Euangelium, ut particeps eius efficiar.« Et item: »In omnibus,« inquit, »tribulationem patimur, sed non angustiamur: aporiamur, sed non destituimur: persecutionem patimur, sed non derelinquimur: deiicimur, sed non perimus: semper  mortificationem Iesu in corpore nostro circumferentes, ut et uita Iesu in corporibus nostris manifestetur.« Et alibi: »Omnia autem sustineo propter electos, ut et ipsi salutem consequantur, que est in Christo Iesu in gloria celesti.« Hinc est quod plurimi per gratiam Dei, et per bonorum studium magistrorum, tam ex Iudeis quam etiam ex gentibus, conuerterentur ad fidem Christi: sicut in Actibus apostolorum legitur, quod predicante Petro una die apposite sint ad numerum credentium anime circiter tria millia. »uerbum enim Domini crescebat, et multiplicabatur numerus dicipulorum in Ierusalem ualde.« Multa etiam turba sacerdotum obediebat fidei. Similiter Paulo et Barnaba predicantibus in Antiochia, multus numerus credentium conuersus  ad Dominum est, ita ut cognominarentur primum Antiochie discipuli, Christiani. Crispus archisynagogus credidit Domino cum omni domo sua, et multi Corinthiorum audientes credebant, et baptizabantur. Unde idem apostolus Paulus gloriatur quod ab Ierusalem usque ad Illyricum repleuerit Euangelium suum. E contrario uero, quidam nunc intendentes spiritibus erroris, et doctrinis demoniorum in hypocrisi loquentium mendacium, et cauteriatam habentes suam conscientiam, prohibent discedere quosdam a seculari pompa, a cupiditate terrena, et se sociari contemptoribus mundi, seruientibus Deo sub disciplina regulari. uideant hi, ne forte ad ipsos respiciat illa Dominica sententia, qua in Euangelio ad Phariseos et legisperitos ipsa  ueritas ait: »ue uobis Phariseis, qui diligitis primas cathedras in synagogis, et salutationes in foro; ue uobis, quia estis ut monumenta, que non parent, et homines ambulantes supra, nesciunt.« Et item: »ue uobis, inquit, legisperitis, qui habetis clauem scientie: ipsi non introistis, et eos qui introibant, prohibuistis.« Hinc Petrus in Epistola sua scripsit, dicens: »Nouit Deus pios de tentatione eripere, iniquos uero in diem iudicii cruciandos reseruare; magis autem eos qui post carnem alteram in concupiscentiam immunditie ambulant, dominationemque contemnunt, audaces, sibi placentes, sectas non metuunt facere, blasphemantes, deliciis suis affluentes, in conuiuiis suis luxuriantes, pellicentes animas instabiles, cor exercitatum auaritia habentes: maledictionis  filii, derelinquentes uiam rectam, errauerunt; secuti uiam Balaam ex Bosor qui mercedem iniquitatis amauit, correptionem uero habuit sue uesanie, subiugale mutum in hominis uoce loquens prohibuit prophete insipientiam. Hi sunt fontes sine aqua, et nebule turbinibus exagitate, quibus caligo tenebrarum reseruatur: superbia enim uanitatis loquentes pellicent in desideriis carnis luxurie eos, qui paululum effugiunt, qui in errore conuersantur, libertatem illis permittentes, cum ipsi serui sint corruptionis: a quo quis enim superatus est, huius et seruus est. Si enim refugientes coinquinationes mundi, in cognitionem Domini nostri et Saluatoris Iesu Christi, his rursus impliciti superantur, facta  sunt eis posteriora deteriora prioribus. Melius enim erat illis non agnoscere uiam iustitie, quam post agnitionem retrorsum conuerti ab eo, quod illis traditum est, sancto mandato.«

Hec quidem cum auribus corporis percipiantur, nec aures interiores, quas Saluator in Euangelio requirit, dicens: »Qui habet aures audiendi audiat,« apponunt, ut intelligant quoniam qui talia agunt, digni sunt morte: non solum qui faciunt; sed etiam qui consentiunt facientibus, praua intentione decertant, quomodo minuant, aut funditus euertant monasticam conuersationem. Cum enim audierint regularem oblationem in pueris minoris etatis, testibus idoneis confirmari debere: quia aperte contraire atque resistere ueritati non audent; ex obliquo querunt  quomodo id, quod peruersa mente tractant, hoc actu nefando perficiant: subtiliter argumentantur, atque hoc in commentum erroris sui assumunt, quo facilius possint sibi obsequentes atque obedientes deludere: quod non liceat cuilibet testes citare ad confirmandam ueritatem religionis Christiane, nisi de propria sua gente: uerbi gratia, dicunt quod super Saxonem nullus de Francorum aut Romanorum, aut ex alia qualibet gente, licet inter suos nobilis natu atque honestus conuersatione habeatur, nisi Saxo testis esse possit. Hoc enim, aiunt, legem gentis sue pati non posse, ut alterius gentis homo in testimonium citetur ad infringendam legem libertatis sue. Quasi illi libertatem ac nobilitatem generis sui perdant qui seruitium Christi profitentur, cum magis  illi liberi sint qui uni Deo, quam qui diuersis uitiis atque peccatis, seruire probantur. Hanc profecto non ob aliud argumentationem igitur fingunt, quam ut monasticam conuersationem ac regularem disciplinam in odium hominibus uertant, dicentes eos seruos fieri qui monachi fiunt; et non intelligunt se contra Dominum pugnare qui eius deuotionem seruitii dicunt pensum esse nature, cum nulla sit melior maiorque potestas quam seruire Deo, cui bene seruit amor. Si ueritas a testibus expetenda est, fides et probitas testium requirenda sunt. Et quomodo inueniuntur testes idonei, nisi hec consideratio apud eligentem fiat, ut non solum nobilitas generis, sed etiam constantia mentis in eis approbetur? sic enim ab initio testes a prudentibus hominibus exquirebantur, pre quibus placuit ante omnia inuentio  ueritatis, et non fictio falsitatis. Si autem personarum acceptio, et qualitas gentium a quolibet consideranda est; et testes approbandi, ut non alios quisque testes recipiat, nisi sue gentis homines, quomodo gentes natura Iudeorum testimonium, qui non fuerunt religione et natione sibi consimiles, in fide Christi receperunt? Apostoli enim et prophete omnes ex Iudeis fuerunt. Aut quomodo Iudei gentium testificationem recipere uoluerunt, qui non fuerunt illis ritu ac dignitate cequales? Lucas enim euangelista Antiochenus, arte medicus, Syrus fuit, ut scribitur, natione, et magis ex auditu quam ex uisu suum conscripsit Euangelium: quod tamen ex Iudeis  et ex gentibus quoque credentibus equaliter recipiunt, et in numero quatuor Euangeliorum ascribunt. Deus enim personam hominis non accipit, sed in omni gente et conditione qui timet Dominum et operatur iustitiam acceptus est illi.

Hec uero cum se ita habeant, que ratio est secundum Deum, aut secundum homines, ut qui inferiores sunt uirtute et dignitate, superiores sibi et eminentiores spernant, et quasi indignos omni honore respuentes abiiciant, quibus subiici oportebat? Quis enim ignorat sub hac plaga mundi habitans, Francos ante Saxones in Christi fide atque religione fuisse, quos ipsi postmodum sue dominationi subegerunt armis, atque superiores effecti, dominorum ritu, imo magis paterno affectu, ab idolorum cultu abstrahentes, ad fidem  Christi conuerterunt? Sed nunc a quibusdam primatibus de ipsa gente secundum carnem editis ingrate spernuntur, ac contra ius celi contraque ius fori, ne testes esse ueritatis ualeant, indigne abiiciuntur: cum hoc nec ratio humana, neque diuina id fieri de bere ullo modo dictet, nec talis ordo unquam in orbe triquadro fuerit. Narrant enim historie totam Asiam, sub centum uiginti satrapis constitutam, legibus Persarum obedisse. Sic etiam Romanorum dominationi omnes gentes censu ac sensu secundum sancita imperatorum per diuersas prouincias suis temporibus subiectas esse, ciuemque Romanum ascribi pro magna dignitate ac ueneratione apud omnes nationes haberi. Sed non mirum quod isti, qui legibus diuinis contraria sentiunt, federa pacti humani rite non  seruent; errantes enim, et in errorem mittentes, apud Deum culpabiles et apud homines uituperabiles fiunt. Denique ueritas, que ubique regnat, omnia uincit; licet multos inimicos habeat, ipsa tamen uictrix omnes hostes suos eterna superabit uictoria, cuius sancta Ecclesia fidelissima obseruatrix ac custos, in soliditate firmissime petre fundata, nulla recipit consortia perfidorum. Unde nec porte inferi preualebunt aduersus eam.

Huius quoque non pars minima monachorum exstat turba, que creatori suo deuote famulans pene in totius partibus orbis greges suos colligit, domicilia construit, atque uni Deo omnipotenti gratum seruitium exhibere contendit. Hec ex apostolice traditionis norma instituta, nichil proprium possidens,  communiter uiuit propriisque manibus sibi uictum queritans, Patris spiritualis in omnibus gestit obedire imperio; nullum spernit, nullum contemnit. Omnis sexus, omnis etas, omnis conditio apud ipsam habilis Dei seruitio habetur. Unde et recipit infantes, appetit iuuenes, non respuit senes atque infirmos. Apud hanc locum habet adolescens in pueritia Deo consecratus: in hac remedium sue salutis inuenit iuuenis, pro peccatis suis salubriter compunctus; in illa senex uel decrepitus undecime hore non perdit laborem, nec perdit sero conuersus. Per ipsam et Dauid noster eos quos mundus pro sceleribus uel infirmitate corporea despiciens abiecit, recolligens refecit, atque duces itineris sui fecit. Unde plurimos  in Patrum Collationibus ac uita descriptos inuenimus, qui ad propositum monasticum seruandum spiritu Dei instigante defluxerunt; plurimos, qui suos filios ad Dei seruitium nntriendos tradiderunt. Quod et beatus papa Gregorius apud uenerabilem Patrem Benedictum, cuius uitam ipse descripsit, ac Regulam institutionis eius mirabiliter laudat, ita fecisse in libris Dialogorum commemorauit, dicens: »Cum sanctus uir Domino in eadem solitudine uirtutibus signisque succresceret, multi ab eo in loco eodem ad omnipotentis Dei sunt seruitium congregati, ita ut illic duodecim monasteria, cum omnipotentis Iesu Christi Domini nostri opitulatione, construeret: in quibus statutis patribus duodenos monachos deputauit, paucos uero secum detinuit, quos adhuc in sua  presentia aptius iudicauit erudiri. Cepere etiam tunc ad eum Romane urbis nobiles et religiosi concurrere, suosque filios ei, omnipotenti Deo nutriendos dare. Tunc quoque bone spei suas soboles Equitius Maurum, Tertullus uero patricius Placidum tradidit: e quibus Maurus iunior, cum bonis polleret moribus, magistri adiutor cepit esse: Placidus uero puerilis adhuc indolis gerebat annos.« Enimuero sanctus Gregorius, qui presulatu apostolice sedis functus in pontificum ordine nobilissimus habebatur, qui et inter magistros Ecclesie precipuos, omni ueneratione dignus pene in toto orbe celebratur, quomodo sancti uiri gesta describendo puerorum oblationem ad omnipotentis Dei seruitium nutriendorum rite fieri commemorat, si non ipsa oblatio rata, sed  contraria ueritati ac diuine auctoritati credenda erit? Non enim est sanctus qui actibus est reprobus; nec laude dignus, qui diuinis legibus inuenitur esse contrarius. Quapropter uideant hi, quorum sensus ac sermo diuinis constitutionibus, atque sanctorum Patrum exemplis discordat, ne cupiditate terrena corrupti, et in suis uoluptatibus abominabiles facti, sanctitatis meritum sibi minuant, ac premium perdant. Quia, Paulo teste, »Deus non irridetur. Que enim seminauerit homo, hec et metet, quoniam qui seminat in carne sua, de carne et metet corruptionem; qui autem seminat in spiritu, de spiritu metet uitam eternam.«

Sed iam ad oblationem regularem confirmandam prudenti, ac sanum sapienti, in his que breuiter de  Scripturis sacris excerpta posuimus, satis esse credentes; nunc de uoto, quod Deo uouetur, adimplendo, quam necessarium sit, ex eadem Scriptura, testimoniis paucis ostendemus. Loquitur Dominus per Moysen in lege ita dicens: »Si quis uirorum uotum Domino uouerit, aut aut se constrinxerit iuramento, non faciet irritum uerbum suum, sed omne quod promisit implebit.« Et item: »Cum uoueris,« inquit, »uotum Domino Deo tuo, non tardabis reddere, quia requiret illud Dominus Deus tuus: et si moratus fueris, reputabitur tunc in peccatum. Si nolueris polliceri, absque peccato eris: quod autem semel egressum est de labiis tuis, obseruabis, et facies sicut promisisti Domino Deo tuo: propria uoluntate  ex ore tuo locutus es.« Nam et Psalmista similiter exhortatur, dicens: »uouete et reddite Domino Deo uestro, omnes qui in circuitu eius affertis munera.« Suoque exemplo hoc comprobans, alio loco dicit: »uota mea Domino reddam in atriis domus Domini, in conspectu omnis populi eius, in medio tui, Ierusalem.« Et item: »Sic psalmum dicam,« inquit, »nomini tuo, Deus, in seculum seculi, ut reddam uota mea de die in diem.« Hinc et Ecclesiastes ait: »Si quid uouisti Domino, ne moreris reddere: displicet enim ei infidelis promissio, sed quecunque uoueris redde: multoque melius est non uouere, quam post uotum promissa non reddere.« Nam et idipsum Saluator in Euangelio sub quadam similitudine expressit, dicens: »Nemo mittens manum suam  in aratrum, et aspiciens retro, aptus est regno Dei.« Et item: »Qui fuerit,« inquit, »in tecto, et uasa eius in domo, ne descendat tollere illa, et qui in agro similiter. Memores estote uxoris Lot. Quicunque quesierit animam suam saluam facere, perdet illam; et quicunque perdiderit illam, uiuificabit eam.« Hinc et doctor gentium in Epistola ad Hebreos, admonet dicens: »Nolite itaque, fratres, amittere confidentiam uestram, que magnam habet remunerationem. Patientia enim uobis necessaria est, ut uoluntatem Dei facientes, reportetis promissionem. Adhuc enim modicum aliquantulum, qui uenturus est ueniet, et non tardabit. Iustus autem meus ex fide uiuit. Quod si subtraxerit se, non placebit anime mee.« Hinc et pastor Ecclesie hortatur,  dicens: »Succincti lumbos mentis uestre, sobrii perfecte sperate in eam, que uobis offertur, gratiam, in resurrectione Domini nostri Iesu Christi.« Unde Ioannes apostolus in Epistola sua salubriter persuadendo nos instruens, dicit: »uidete uosmetipsos, ne perdatis que operati estis, sed ut mercedem plenam accipiatis.« His ergo et similibus Scripture testimoniis sacre instruimur, ne uotum quod Deo uouimur, reddere negligamus, quia non habebit hunc insontem Dominus, qui ei mentiri non pertimescit. Sed, proh dolor! quidam, paruipendentes fedus quod cum Deo inierunt, quasi sine periculo deseri possit, ingrate omnino abiiciunt, atque amicitiam huius mundi appetentes, inimici Dei fieri non pertimescunt. Qui enim uult amicus esse huius  seculi, inimicus Dei constituitur. Quandoquidem perfectiora sequi sua sponte elegerunt, et ob hoc animas suas, uotum uouendo, Deo consecrarunt, ut ei per omnia placerent, cui se seruire solummodo probauerunt: paulatim per desidiam ad uitia relabentes, contra Euangelium, mundo simul ac Deo se seruire posse arbitrantur, cum Saluator manifeste dicat: »Duobus dominis nemo seruire potest, hoc est Deo et mammone.« Falluntur ergo huiusmodi habentes damnationem, quoniam primam fidem irritam fecerunt, et si non conuersi denuo, id, quod destruxerunt, pro uiribus restaurare studuerint, salutem consequi non poterunt.

Sed quia sunt quidam qui monachicam uitam de  testantes, constitutionibus sancte Regule contradicunt, despicientesque eam, murmurando inuicem susurrant, quod superflua sit sanctio regularis, et non necessaria; magisque humane fictioni, quam auctoritati diuine eam inniti: primum, secundum eorum sensum qui, catholica ueritate imbuti, de huius ordinis initio et ratione plenissime scripserunt, ostendemus monasticam conuersationem Deo auctore per sanctorum Patrum dicta uel facta institutam esse; dehinc subiungemus ex canone diuino testimonia huic discipline conuenientia: ut qui iam diutius huic errori deseruiunt, saltem, patefacta in omnibus ueritate superati, uana garrire erubescant. Itaque cenobitarum disciplina a tempore predicationis apostolice sumpsit exordium. Nam talis exstitit  in Ierosolymis omnis illa credentium multitudo, que in Actibus apostolorum ita describitur: »Multitudinis autem credentium erat cor et anima una, nec quisquam eorum, que possidebat, aliquid suum esse dicebat, sed erant illis omnia communia. Possessiones et substantias uendebant, et diuidebant ea omnibus, prout cuique opus erat.« Et item: »Neque enim quisquam egens erat inter illos: quotquot enim possessiones agrorum uel domorum erant uendentes, offerebant pecuniam eorum, que uendebant, et ponebant ante pedes apostolorum. Diuidebatur autem singulis, prout cuique opus erat.« Talis itaque erat tunc omnis Ecclesia, quales nunc perpaucos in cenobiis inuenire difficile est. Sed cum apostolorum post excessum tepescere cepisset credentium  multitudo, ea uel maxime, que ad fidem Christi de alienigenis ac diuersis gentibus confluebat, a quibus apostoli, pre ipsis fidei rudimentis et inueterate gentilitatis consuetudine, nichil amplius expetebant, nisi ut ab ipsis immolatitiis idolorum, et fornicatione, et suffocatis, et sanguine temperarent: atque ista libertas, que gentibus propter infirmitatem prime credulitatis indulta est, etiam illius Ecclesie perfectionem, que Ierosolymis consistebat, paulatim contaminari cepisset, et crescente quotidie uel indigenarum numero, uel aduenarum, prime illius fidei refrigesceret feruor; non solum hi qui ad fidem Christi confluxerant, uerum etiam illi qui erant Ecclesie principes, ab ipsa districtione laxati sunt; nonnulli estimantes id quod uidebant gentibus  pre infirmitate concessum, sibi etiam licitum, nichil se detrimenti perpeti crediderunt, si cum substantiis ac facultatibus suis fidem Christi confessionemque sequerentur. Hi autem quibus apostolicus adhuc inerat feruor, memores illius pristine perfectionis, discedentes a ciuitatibus suis, illorumque consortio, qui sibi uel Ecclesie Dei remissioris uite negligentiam esse credebant, multoties suburbanum ac secretioribus commanere, et ea que ab apostolis per uniuersum corpus Ecclesie generaliter meminerant instituta, priuatim ac peculiariter exercere ceperunt. Atque ita coadoleuit ista, quam diximus, discipulorum, qui se ab eorum contagio sequestrauerunt, disciplina, qui paulatim, tempore procedente,  segregati a credentium turbis, adeo quod a coniugiis abstinerent, et a parentum se consortio mundique istius conuersatione secernerent, monachi siue monozantes, hoc est, singulares, a solitarie uite districtione nominati sunt. Unde consequens fuit ut ex communione consortii cenobite, celleque ac diuersoria eorum cenobia uocarentur. Istud ergo solum fuit antiquissimum monachorum genus, quod non modo tempore, sed etiam primum est, quodque per annos plurimos solum usque ad abbatis Pauli uel Antonii durauit etatem: cuius etiam nunc adhuc in districtis cenobiis cernimus residere uestigia. De hoc priscorum numero, et, ut ita dixerim, fecundissima radice, sanctorum etiam anachoretarum post hec flores fructusque prolati sunt: cuius professionis  principes hos, quos paulo ante memorauimus, sanctum scilicet Paulum uel Antonium, nouimus exstitisse, qui non quidem pusillanimitatis causa nec impatientie morbo, sed desiderio sublimioris profectus contemplationisque diuine, solitudinis secreta sectati sunt, licet eorum prior, necessitatis obtentu, dum tempore persecutionis affinium suorum deuitat insidias, eremum penetrasse dicatur. Ita ergo processit ex illa, quam diximus, disciplina aliud perfectionis genus, cuius sectatores anachorete, id est, secessores, merito nuncupantur: eo quod nequaquam contenti hac uictoria qua inter homines occultas insidias diaboli calcauerunt, aperto certamine ac manifesto conflictu de omnibus congredi cupientes, uastos eremi recessus penetrare  non timeant, ad imitationem sancti Ioannis Baptiste, qui in eremo tota etate permansit; Elie quoque ac Elisei, atque illorum de quibus apostoli ita meminerunt: »Circuierunt in melotis, et in pellibus caprinis, angustiati, afflicti, egentes, quibus dignus non erat mundus, in solitudinibus errantes, et montibus et speluncis, et in cauernis terre.« De quibus etiam figuraliter Dominus ad Iob: »Quis autem est, qui dimisit onagrum liberum, et uincula eius resoluit? posuit habitaculum eius desertum, et tabernacula eius salsuginem, irridens multitudinem ciuitatis, et querelam exactoris non exaudiens. Considerauit montes pascue sue, et post omne uiride querit.« In psalmis quoque scriptum est: »Dicant nunc qui redempti sunt a Domino, quos redemit de manu inimici.«  Et post pauca: »Errauerunt in solitudine, in siccitate, uiam ciuitatis habitaculi non inuenerunt. Esurientes et sitientes, et anima eorum in ipsis defecit. Et clamauerunt ad Dominum cum tribularentur, et de necessitatibus eorum liberauit eos.« Quos etiam Ieremias ita describit, dicens: »Beatus, qui tulit iugum a iuuentute sua; sedebit solitarius et tacebit, quia leuabit se super se.« Quique id Psalmiste affectu et opere conficiunt: »Similis factus sum pellicano solitudinis, uigilaui, et factus sum sicut passer solitarius in tecto.« Igitur qui despiciendam monasticam disciplinam arbitrantur, primum oportet ut attendant que sit uirtus huius norme atque conuersationis; et si perspexerint legibus Dei  eam esse concordem, desinant eam odiis insectari, desistant ore blasphemo lacerare, quia non erit impunitus qui donis Dei per inuidiam perfidus exstat inimicus. Unde Dominus per prophetam: »ue uobis, qui dicitis malum bonum, et bonum malum: ponentes tenebras lucem, et lucem tenebras: ponentes amarum in dulce, et dulce in amarum.« Monachi enim propositum est ut abrenuntiet seculo et uoluptatibus, continentie ac quieti, obedientie atque humilitati operam det, tribulationesque atque angustias presentis uite patienter sufferat, et premium celestis gratie super omnia expetat. Unde consideremus si hec ex diuinis comprobentur testimoniis. Nam Saluator in Euangelio ait: »Qui non renuntiauerit omnibus que possidet, non potest meus esse  discipulus. Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit.« Et item: »Qui uult,« inquit, »uenire post me, abneget semetipsum, et tollat crucem suam quotidie, et sequatur me.« Hinc et diuiti de salute sua sollicite querenti ipsa ueritas respondit, dicens: Si uis perfectus esse, uade, uende omnia que habes, et da pauperibus, et habebis thesaurum in celo, et ueni, sequere me.« Hinc et ad apostolos ait: »Estote perfecti sicut et Pater uester celestis perfectus est. Nolite solliciti esse dicentes: Quid manducabimus, aut quid bibemus, aut quo operiemur? hec omnia gentes inquirunt. Scit enim Pater uester quia his  omnibus indigetis. Querite primum regnum Dei, et iustitiam eius, et hec omnia adiicientur uobis. uigilate itaque omni tempore orantes, ut digni habeamini fugere ista omnia que uentura sunt, et stare ante Filium hominis. Amen dico uobis quia plorabitis et flebitis uos, mundus autem gaudebit, uos autem contristabimini, sed tristitia uestra uertetur in gaudium. Beati qui lugent nunc, quoniam ipsi consolabuntur.« Sequenti ergo opera danda Isaias ostendit dicens: »Erit opus iustitie, pax et cultus iustitie, silentium et securitas usque in sempiternum.« Item per Ieremiam dicitur: »Bonum est prestolari cum silentio salutare Domini: bonum est uiro, cum portauerit iugum ab adolescentia sua. Sedebit solitarius et tacebit, quia leuabit se super se; ponet in puluere  os suum, si forte sit spes, dabit percutienti maxillam, saturabitur opprobriis, quia non repellet in sempiternum Dominus. Qui dilexit mouere pedes suos, et non quieuit, et Domino non placuit.« Hinc et Paulus ad Thessalonicenses ait: »Rogamus autem uos, fratres, ut abundetis magis et operam detis, ut quieti sitis, et ut uestrum negotium agatis, et operemini, sicut precepimus uobis, et ut honeste ambuletis ad eos, qui foris sunt, nullius aliquid desideretis.« De humilitate autem, et mansuetudine atque obedientia ipse Saluator in Euangelio nos instruit dicens: »Discite a me, quia mitis sum et humilis corde. Omnis ergo qui se exaltat humiliabitur, et qui se humiliat, exaltabitur. Beati pauperes  spiritu, quoniam ipsorum est regnum celorum. Beati mites, quoniam ipsi possidebunt terram.« Et iterum: »Non ueni, inquit, facere uoluntatem meam, sed eius, qui misit me, Patris.« Hinc et Apostolus ait: »Christus factus est pro nobis obediens Patri usque ad mortem, mortem autem crucis,« etc. Nam et in libro Regum Samuel ad Saul regem peccantem ait: »Nunquid uult Dominus holocaustum, aut uictimas, et non potius ut obediatur uoci Domini? Melior est enim obedientia quam uictime, et auscultare magis quam offerre adipem arietum: quoniam quasi peccatum hariolandi est repugnare, et quasi scelus idololatrie nolle acquiescere.« De tribulationis autem tolerantia et patientia ipsa ueritas ait discipulis: »In mundo pressuram habebitis, sed confidite,  quia ego uici mundum. In patientia uestra possidebitis animas uestras.« Et quia monachi opus est oratio et ieiunium, commendat hoc atque approbat idem Mediator Dei hominumque, cum suggillanti apostolos de demoniaco ab eis non sanato respondit, dicens: »Hoc genus a nullo potest exire, nisi per orationem et ieiunium.« Ecce monachorum ordinem ac uitam, cum ipse Dominus suis sententiis ac prophetarum atque apostolorum suorum scriptis comprobet, quis est qui eam reprehendere audeat, nisi qui insanus ore et corde est, et ob hoc legibus Dei contrarius? Non est ergo leue crimen, atque minusculum peccatum, uelle mendacem facere ueritatem, et Dominum iniquum fingere, cum hoc quod ipse laudat iste nititur improbare. Sed si iste aduersarius  noster adhuc perstiterit in nequitia semel concepta, et dixerit sine monachi uoto homines posse saluari: non hoc negamus, sed perfectionis tramiti detrahere non audemus.

Hec ergo, prout potuimus, ex multis pauca libauimus; sed si nostra scripta fastidio ducit, audiat quid beatus Hieronymus, in libro quem scripsit aduersus uigilantium, monachos simili blasphemia lacerantem, senserit. »Quod autem asseris, inquit, melius facere eos qui utantur rebus suis, et paulatim fructus possessionum pauperibus diuidant, quam illos qui, possessionibus uenundatis, semel omnia largiuntur: non a me eis, sed a Domino respondebitur: »Si uis esse perfectus, uade, uende omnia que habes, et da pauperibus, et ueni, sequere me.« Ad  eum loquitur qui uult esse perfectus: qui cum apostolis patrem, nauiculam, et rete dimittit. Iste, quem tu laudas, secundus, uel tertius gradus est, quem et nos recipimus, dummodo sciamus prima secundis et tertiis preferenda. Nec astu tuo ac studio monachi deterrendi sunt, arte lingue uiperee et morsu seuissimo; de quibus argumentaris et dicis: Si omnes se recluserint, et fuerint in solitudine, quis celebrabit ecclesias, quis seculares homines lucrifaciet, quis peccatores ad uirtutes poterit coarctare? hoc enim modo, si omnes tecum fatui sunt, sapiens esse quis poterit? Et uirginitas non est approbanda: si omnes uirgines fuerint, nupte non erunt, interibit humanum genus, infantes in cunis non uagient, obstetrices  absque mercedibus mendicabunt: et ualidissimo frigore solus atque contractus Dormitantius uigilabit in lecto. Clara est uirtus, nec a pluribus appetitur, atque utinam omnes hoc essent quod pauci sunt, de quibus dicitur: »Multi uocati, pauci autem electi;« uacui essent carceres. Monachus autem non doctoris huius, sed plangentis officium, qui uel se, uel mundum lugeat, et Domini pauidus prestoletur aduentum; qui sciens imbecillitatem suam, et uas fragile quod portat, timet offendere, ne impingat et corruat ut frangatur. Unde et mulierum, maximeque adolescentularum, uitat aspectum, et in tantum castigator sui est, ut etiam que tuta sunt pertimescat. Cur, inquies, pergis ad eremum? uidelicet ut te non audiam, non uideam, ut  tuo furore non mouear, ut tua bella non patiar, ne me capiat oculus meretricis, ne forma pulcherrima ad illicitos ducat amplexus. Respondebis: Hoc non est pugnare, sed fugere; sta in acie: aduersario armatus obsiste, ut postquam uiceris, coroneris. Fateor imbecillitatem meam: nolo spe pugnam uictorie, ne perdam aliam uictoriam; si fugero, gladium  deuitaui; si autem stetero, aut uincendum mihi est, aut cadendum. Quid autem necesse certa dimittere, et incerta sectari? aut scuto, aut pedibus meis uitanda est. Tu qui pugnas, et superari potes et uincere. Ego cum fugio, non uincor in eo quod fugio, sed ideo fugio ne uincar. Nulla securitas est serpente uicino dormire. Potest fieri ut me non mordeat, tamen potest fieri ut aliquando mordeat.«

Sunt preterea et alii sancti Patres orthodoxi, quorum super hac re par sensus et similis sententia est, affirmantium normam regularis discipline Deo auctore per apostolicam doctrinam institutam atque fundatam esse. Sed quia libri mensuram excederet, si eorum plurima dicta in hoc opusculum uelim coaceruare, sufficiant hec sobrio lectori que dicta sunt.  Ceterum, qui plura ac maiora quesierit, et nostra scripta fastidio duxerit, legat catholicorum doctorum multiplicia uolumina, et, ut credo, a nostro presenti hoc opusculo eorum sensum non discrepare uidebit.


Explicit,







BEATI RABANI MAURI FULDENSIS ABBATIS ET MOGUNTINI ARCHIEPISCOPI COMMENTARIORUM IN GENESIM LIBRI QUATUOR.





FRECULPHUS EPISCOPUS MAURO ABBATI.

 FRECULPHUS episcoporum infimus, uenerabili abbati MAURO et consacerdoti, in Christo Dei Filio, salutem.

Nouit, mi dilectissime, tue caritatis beneuolentia in occiduo littore Oceani, quamuis nullis suffragantibus meritis, pastoralem me suscepisse curam: ubi populum famem passum uerbi salutaris reperi, sed minime suam sentientem inediam. Non enim spirituales esuriendo desiderabat dapes, quarum suauitatis gustum necdum expertus erat; quem primum lacte alendum, non solido censui cibo. Igitur, annuente Domino, escam iam ambiunt contingere, et quamuis adhuc paruuli, panem sibi dari deposcunt: sed ut eis frangatur, et in uiscera eorum salubriter traiiciatur absque discrimine strangulationis,  uestro indigemus solatio, maxime autem in Pentateucho. Qui scilicet legislatoris libri humiliter deposcimus ut ita uestro succincte dilucidentur studio, ut priorum perscrutando conferatis tractatorum labores; et uelut ex pratis uernantibus amenisque flores mellifluos carpendo, apum more in alueareum congestos, nobis fauum cum melle odorifero porrigere non negligatis. Ergo itaque modo opus hoc  compendiosum fieri flagitamus, ut primum sensus littere ac deinde spiritualis intelligentie accurate succisa prolixitate pandatur: et singulorum nomina auctorum in fronte notentur pagelle, ex quibus presentes decerpseritis sententias. Insuper precamur obnixe ut quidquid Spiritus sanctus, qui loquebatur olim in uiris Deo deditis, et adhuc loquitur et loquetur, uestro beneuolo et deuoto inspirauerit animo, sub nullo reticeatis silentio: sed litteram prenominis uestri primam seorsum adnotetis, ut eminentius etiam de proprio gaudere ualeamus pariter dono. His quoque prelibatis, ut fuerimus odoribus respersi dapibusque refecti, uertetur occasus noster in orientem: et regio contigua axi occiduo fiet Iudea, nostrique Britonum uicini erunt Isrelite.  Ergo si aliquas excusationis pretendere tentaueris occasiones, ne tante molis opus ingentisque laboris subeas, et respondere nisus fueris cur non proprio sudore eos legendo perlustro libros ex quibus hec fieri mando, et queque libuerint decerpendo colligam, ad hec uestre caritatis uigilantia intendat, quoniam nulla nobis librorum copia ut hec facere possimus, suppeditat, etiamsi paruitas obtusi sensus  nostri uigeret, dum in episcopio nostre paruitati commisso nec ipsos Noui ueterisque Testamenti canonicos reperi libros, multo minus horum expositiones; nec etiam hoc uestram prudentiam latet quod multo suauius ab esuriente hic sumitur cibus qui cum fragrantia pretiosorum pigmentorum, tempore opportuno, ab aliquo rationabiliter est conditus, quam ille qui inerti colligitur labore: et quando iam hora uescendi est, tum primum diuerse species  teruntur mortario, coquuntur igne, sicque semicocte famelico anxio apponantur: queque immature sunt consecte non gratum saporem percipientibus prestant. Quapropter ea que mea paruitas uestre iniungit fraternitati, qui fiduciam de tua dilectione simul et obedientia habeo, ut ocius tanti operis studium adhibeas, fiducialiter impero. Bene, frater, ualeas, nostrique assidue memor fias.



RABANUS FRECULPHO


 Reuerendissimo atque sanctissimo Patri FRECULPHO, Dei dono episcopo, RABANUS peccator in Christo salutem.

Magnorum uirorum conamen antiquitus fuit, ut inuicem scribendo, sua prouocarent studia et exercerent ingenia. Quod licet eorum exemplo moderno tempore agere decreueris, tamen mirandus in hoc es quod conuenientem personam ad istud conamen non quesieris: cum tam uilem atque inhabilem ad hoc officium hominem elegeris, cui nec scientie opes, nec eloquentie facultas uires tribuunt: maxime cum in deserto rurali opere magis institutus sim, uictum propriis manibus querere, quam urbana facundia libros condere. Iniunxisti enim mihi negotium ultra uirtutem meam: ut Pentateuchum Moysi,  perlectis sanctorum Patrum usquequaque dictis, simul sensum littere ac spiritualis intelligentie in uolumine digererem: et ea que ab aliis exposita non inuenirem proprio labore enucleare curarem. uerum hec quantum meam possibilitatem excedant tu melius nosti, cum in difficillimo loco conuersans, propter curam gregis Dominici, ne ei necessaria desint tantum occupatus sim, ut nec aliorum dicta perlegere, nec propria excogitare liceat. Sed quia tue caritati aliquid denegare non audeo, nec etiam tue sanctitati inobediens esse uelim, arctius huic me operi mancipaui, ut quantum ualerem, tue satisfacerem uoluntati, non quod mihi, sed quod aliis utile sit, considerans. Feci enim sicut postulasti, et sanctorum Patrum libros, in quibus rebar aliquid  de sententiis legis expressum esse, quantum licuit perlegi: et singula secundum opportunitatem loci, prout mihi satis esse uidebatur, inserui, eorum nominibus ante in pagina prenotatis. Si quid uero gratia diuina indigno mihi elucidare dignata est, in locis necessariis simul cum nota agnominis mei interposui, quatenus sciret lector que ex Patrum  traditione haberet, et que ex paruitate nostra, licet sermone rustico, tamen, ut credo, sensu catholieo exposita inueniret. Unde, frater sanctissime, obnixe deprecor ut opus quod nimia postulatione a me extorsisti, pia intentione relegas, diligenter examines: et sicubi correctione opus sit, fraterno affectu hoc mihi intimare non tardes, ut ea que in uariis occupationibus detentus forsitan incaute protuli, tua admonitione conuentus, corrigere studeam: ut et qui seminat, simul gaudeat, et qui metit, fructumque pariter congregent sempiternum. Lege ergo ueterum libros, et legis Dei intentus meditator existe, doctorisque, sicut tibi iniunctum est, ministerium strenue perage. Et primum ex libro Geneseos, per rerum inuisibilium creationem inuisibilium mediteris  effectum, ac de machina corporalis mundi spiritualem exquire intelligentiam; sicque deinde per Patrum historicam generationem sancte Ecclesie mysticam edisce fecunditatem, moralique intellectu sufficienter instructus, per patriarcharum de loco in locum transmigrationem nostram in hoc mundo considera peregrinationem: quibus hereditas non in presenti, sed in futura uita promittitur, quia Deus Deorum uidebitur in Sion. De cetero quoque obsecro ut commissum tibi opus ea mente accipias qua tibi directum est, et tam tuis quam etiam tuorum utilitatibus ipsum accommodes: nec etiam si alicui de affinibus tuis illud placuerit, prestare ei deneges, ut tue dilectionis affectus, ac nostri laboris effectus, plurimorum, Dei si uoluntas sit, consulat  utilitati, quatenus magis pro expenso talento lucro mercedem accipiamus, quam detento atque in terram defosso, damnum pro parcitate nostra sentiamus. Beatitudinem tuam omni tempore bene ualentem diuina gratia custodiat, sancte Pater, memorem nostri.



INCIPIUNT COMMENTARIA IN GENESIM. LIBER PRIMUS.



CAPUT PRIMUM. De creatione celi et terre.

 In principio creauit Deus celum et terram.  Plurima super rerum natura philosophi Grecorum disputauerunt; sed nullus apud eos sermo fixus habetur et stabilis, priore semper a sequente deiecto.  Aliqui enim homines tria principia omnium, Deum et exemplar et materiam, sicut Plato discipulique eius; et ea incorrupta, et increata, et sine initio esse asseuerauerunt: Deumque non tanquam creatorem materie, sed tanquam artificem. Aristoteles uero duo principia putauit, materiam et speciem, et tertium cum his, quod operatorium dicitur, cui suppeteret competenter efficere quod adoriendum putasset. Ex quo factum est,  ut partes mundi deos esse crederent, quamuis de ipso mundo non mediocris inter eos questio sit. Nam Pythagoras unum mundum asserit: alii innumerabiles esse dicunt mundos, ut scribit Democritus, cui plurimum de physicis auctoritatis uetustas detulit. Ipsumque mundum semper fuisse et fore Aristoteles usurpat dicere: contra autem Plato non semper fuisse et semper fore presumit astruere. Plurimi uero non fuisse semper, nec semper fore scriptis suis testificantur. Unde diuino Spiritu preuidens sanctus Moyses hos hominum errores fore, etiam forte cepisse, in exordio sermonis sui sic ait: In principio fecit Deus, etc. Initium rerum auctorem mundi, creationem materie comprehendens, ut Deum cognosceres ante initium mundi esse, uel ipsum esse  initium uniuersorum: In principio, inquit. Quam bonus ordo ut illud primum assereret, quod negare consueuerant, et cognoscerent principium esse mundi, ne sine principio mundum esse homines arbitrentur. Et pulchre addidit, fecit, ne mora in faciendo fuisse estimaretur, ut uel sic intelligerent homines, quia incorporalis operator esset, qui tantum opus breui exiguoque momento sue operationis absolueret, ut uoluntatis effectus sensum temporis preueniret. Nemo operantem uidit, sed agnouit operatum. Ubi igitur mora, cum legatur, quia ipse dixit, et facta sunt? Nec artis igitur usum, nec uirtutis auxilium expetiit, quia sue momento uoluntatis maiestatem tante operationis impleuit; ut ea que non erant, esse faceret tam uelociter, ut neque uoluntas  operationi precurreret, nec operatio uoluntati. Miraris opus, queris operatorem, quis principium tanto operi dederit, quis tam cito fecerit? Subiecit statim dicens:  quia Deus fecit celum et terram. Audisti auctorem, dubitare non debes. Quis dubitet quia Deus hec fecerit? qui per Prophetam locutus ait: Quis mensus est manu aquam, et celum palmo, et uniuersam terram clausa manu? Quis statuit montes in libra et rupes in statera?  De quo etiam alibi legimus: Qui tenet circuitum terre, et terram uelut nichilum fecit . Et Ieremias ait: Dii, qui non fecerunt celum et terram, pereant a terra, et de his que sunt sub celo. Dominus qui fecit terram in uirtute sua, et correxit orbem in sapientia sua, et in sua prudentia extendit celum, et multitudinem aque in celo . Principium autem refertur ad tempus, aut ad numerum, aut ad fundamentum. Ad tempus refertur, si uelis dicere, in quo tempore fecit Deus celum et terram, id est,  in exordio mundi quando fieri cepit. Ad numerum autem si referas, ita conuenit ut si dicas: In primis fecit celum et terram, deinde colles, regiones, fines inhabitabiles, ligna fructifera, diem, noctem, animantium genera.  Si ad fundamentum referas principium, quomodo in edificanda domo, initium fundamentum est, principium fundamentum esse terre legisti, dicente Sapientia: Quando fortia fecit fundamenta terre, eram penes illum disponens. . uoluntas ergo Dei, fundamentum est uniuersorum. In principio itaque temporis, celum et terram Deus fecit. Tempus enim ab hoc mundo, non ante mundum: dies autem temporis est portio, non principium. Deus autem, cuius omnipotens manus est, ad explendum opus suum non eguit mora temporum:  quia, sicut scriptum est, Omnia quecunque uoluit fecit . Unde bene dictum est: quia in principio creauit Deus celum et terram: ut aperte detur intelligi, quia utrumque simul ab eo factum est, quamuis utrumque simul ab homine dici non possit. Denique dicit Propheta: Initio terram tu fundasti, Domine : hic autem Dominus in principio celum et terram creasse narratur. Unde liquido colligitur, quia factura est elementi utriusque pariter expleta, et hoc tanta uelocitate diuine uirtutis, ut necdum primum mundi nascentis momentum esset transcensum. Potest autem non improbabiliter intelligi, in principio fecisse Deum celum et terram in unigenito Filio suo, qui interrogantibus se Iudeis quid eum credere deberent, respondit:  Principium qui et loquor uobis ; quia in ipso, ut ait Apostolus, condita sunt omnia in celis et terra . Sed diligenter intuendum, ut ita  quisque sensibus allegoricis studium impendat, quatenus apertam historie fidem allegoriando non derelinquat. Quod autem uel quale sit celum, quod in principio cum terra factum est, sequentibus uerbis insinuatur, cum dicitur:

Terra autem erat inanis et uacua, et tenebre erant super faciem abyssi. Ut quid enim hec de terra pretermisso celo intulit, nisi quia nil tale de celo intelligi uoluit? Ipsum est enim celum superius, quod ab omni huius mundi uolubilis statu secretum diuine gloria presentie manet semper quietum. Nam de nostro celo, in quo sunt posita luminaria huic seculo necessaria, in sequentibus Scriptura quomodo uel quando sit factum declarat. Non ergo superius illud celum, quod mortalium est omnium  inaccessibile conspectibus, inane creatum est et uacuum, ut terra, que nil in prima sua creatione uirentium germinum, nil uiuentium produxit animantium, quia nimirum suis incolis mox creatum, hoc est beatissimis angelorum agminibus impletum est, quos in principio cum celo et terra esse conditos, ac mox conditionem suam simul et totius creature primordialis ad laudem Conditoris retulisse testatur ipse Conditor, qui loquens ad sanctum famulum suum Iob dicit: Ubi eras quando ponebam fundamenta terre ? Et paulo post: Cum me laudarent simul astra matutina, et iubilarent omnes filii Dei ; astra uidelicet matutina eosdem angelos, quos et filios Dei nuncupans, ad distinctionem nimirum hominum sanctorum, qui postmodum  creandi, ac uelut astra uespertina post confessionem diuine laudationis per mortem erant carnis occasuri. E quibus uidelicet astris matutinis, unum ob despectum socie Dei laudationis audire meruit: Quomodo cecidisti de celo, Lucifer, qui mane oriebaris? Corruisti in terram qui uulnerabas gentes, qui dicebas in corde tuo: In celum ascendam, super sidera celi exaltabo solium meum . In cuius expositione sententie sanctus Hieronymus meminit etiam superioris celi, ita scribens: »uel antequam de celo corruerat ista dicebat; uel postquam de celo corruit. Si adhuc in celo positus, quomodo dicit, Ascendam in celum? Sed quia legimus, Celum celi Domino , cum esset in celo, id est, firmamento, in celum ubi solium Domini  est cupiebat ascendere, non in humilitate, sed superbia. Sin autem postquam corruit de celo ista loquitur, uerba arrogantie debemus intelligere, qui nec precipitatus quiescat, sed adhuc sibi grandia repromittit, non ut inter astra, sed super astra Dei sit.« Merito itaque celum celi non inane uel uacuum esse memoratur factum, sed nec tenebris in eo uel abysso locus remanere ullus perhibetur, quod Dominus Deus illuminat, et cuius lucerna est agnus. Et merito inanis erat ac uacua terra, cum adhuc tota abysso, id est, immensa profunditate tegebatur aquarum. Merito tenebre super faciem erant abyssi, cum necdum lux, que has fugaret, creata est. Non autem audiendi sunt, qui reprehendentes Deum, dicunt  tenebras cum ante lucem creasse, quia non Deus tenebras in aqua uel ere fecit ullas, sed ordine distincto prouidentie sue prius aquas cum celo creauit ac terra, et has postmodum cum uoluit ipse, lucis gratia uenustauit. Quod eum usque modo, et in aqua ipsa, et in ere per quotidianum solis accessum ac discessum facere uidemus. Neque enim aquas nisi a Deo factas credere fas est. Quod et si hic Scriptura palam non dicit, palam significat tamen, cum has a Deo illustratas atque ad iussum eius ordinatas insinuat. Sed psalmus dicit aperte: Et aque que super celos sunt, laudent nomen Domini, quia ipse dixit, et facta sunt . Ubi notandum, quod cum celo in principio duo mundi huius elementa, aqua uidelicet et terra, nominatim  facta memorantur, quibus tamen duo reliqua fuisse constat indita, ignem uidelicet in ferro et lapidibus, que terre uiscere iam tum condita latebant, erem uero in ipsa terra, cui esse permistus ex eo cognoscitur, quia cum fuerit humectata, et temperiem solis acceperit, mox uapores exhalat largissimos, ignem quoque ardentem, terre interioribus insitum, calidi aquarum fontes produnt. Que cum per certa quedam metalla in profundo aquarum transcurrunt, non solum calide sed et feruentes in superficiem terre emanant. Non enim hec, ut quidam disputant, informiter inuicem mista, sed ipsis, quibus et nunc est finibus undique uersum circumscripta, talis tunc erat tota, qualis adhuc sub imo maris profundo ex parte remanet. Aque  autem uniuersam eius superficiem in tantam tegebant altitudinem, ut ad illos usque locos pertingerent, ubi nunc usque super fundamentum celi ex parte residentes, nomen Dei creatoris cum celis celorum laudare non desinunt. Ad hec, tantum est informis illa materies, de qua mundum factum esse testatur Scriptura, que in Dei laudibus dicit: Qui fecisti mundum de materia informi . Nam cuncta que cum aquis et terra uidere solemus in mundo, uel de ipsis exordium nature, uel sumpsere de nichilo. Ipsa autem terra et ipse aque propterea nomen sortite sunt materie informis, quia priusquam in lucem uenirent, unde formositatem haberent non erat. Quid autem inconueniens si mundane materie fuerant tenebrosa primordia? ut accedente  luce melius quod factum est redderetur, et tanquam proficientis hominis, quod postea futurum erat, hoc modo significaretur affectio, exponente Apostolo, ac dicente: Quoniam Deus, qui dixit de tenebris lumen splendescere, qui illuxit in cordibus nostris . Unde alibi dicit: Fuistis aliquando tenebre, nunc autem lux in Domino , illo uidelicet qui, cum tenebre essent super faciem abyssi, dicit: Fiat lux, et facta est lux.

Et Spiritus Dei ferebatur super aquas. Non est opinandum pueriliter quod Spiritus creator, de quo scriptum est: Quia Spiritus Domini repleuit orbem terrarum , positione loci his que erant creanda superferretur. Sed intelligendum potius quia uirtute  diuina precellebat creaturis, habens in propria potestate quando aquarum illustraret abyssum, quando in locum eas secerneret unum, ut appareret arida, quando et quomodo creaturas ceteras pro suo nutu disponeret, in similitudinem uidelicet fabri, cuius uoluntas his que fabricande sunt rebus solet superferri. Quod ad ipsam quoque distinctionem superioris celi pertinet, in quo mox perfecte omnia disposita Spiritus sancti presentia illustrabat. Non [Al., hec] autem ut in inferioribus, hoc est, huius mundi creaturis, bone primordia conditionis ex tempore ad perfectum deducere intendebat. Nam et ideo Moyses tam breuiter superioris mundi fecit mentionem, quia de mundo hoc, in quo homo factus est, ad instructionem generis humani sermonem facere  instituerat: sufficere credens, si omnem creature spiritalis et inuisibilis statum atque ornatum uno celi nomine, quod in principio factum dixit, comprehenderet. Corporalem uero uisibilem et corruptibilem creaturam latius ex ordine describeret, id est, tacitis eis que altiora quesitu et fortiora scrutatu sunt hominum, illa potius que essent a Deo precepta, siue promissa, hominibus cogitanda proponeret. Unde etiam consulte de casu preuaricationis angeli et sociorum eius penitus reticuit, quia hoc nimirum ad statum inuisibilis illius ac spiritalis creature pertinet. Cuius superioris et inuisibilis creature sanctus Ambrosius in libro Hexameron secundo ita meminit: Arbitramur enim quia si fuit quidpiam ante institutionem sensibilis huius et corruptibilis  mundi, profecto in luce fuit. Neque enim dignitas angelorum, nec omnium celestium militie, uel si quid est nominatum, aut incompellabile, aut aliqua rationabilis uirtus, uel ministrator spiritus, degere posset in tenebris, sed in luce et letitia decentem sibi habitum possidebat. Bene autem cum in principio Deum, id est, in Filio Patrem fecisse celum et terram prediceret, etiam sancti Spiritus intulit mentionem, addendo: Et spiritus Dei ferebatur super aquas, ut uidelicet totius simul Trinitatis in creatione mundi uirtutem cooperatam esse signaret.



CAPUT II. Ubi lux primum fieri iubetur.

Et dixit Deus: Fiat lux, et facta est lux. Congruit  operibus Dei ut mundi ornatum a luce incipiat, cum ipse sit lux uera, lucemque habitet inaccessibilem ; cuius beatissima uisione mox creati in celis celorum angeli iam perfrui ceperant. Apte huic quoque seculo ornando primam materialis gratiam lucis donauit, ut esset unde cetera que crearet apparerent. Quod autem dixisse Deus, siue ut lux fieret, siue alia queque perhibetur, non nostro more per sonum uocis corporeum fecisse credendus est, sed altius intelligendum dixisse Deum ut fieret creatura, quia per uerbum suum omnia, id est, per unigenitum Filium fecit. De quo manifestius euangelista Ioannes: In principio, inquit, erat uerbum, et uerbum erat apud Deum, et Deus  erat uerbum. Hoc erat in principio apud Deum; omnia per ipsum facta sunt . Quod ergo ait, omnia facta per uerbum Dei Ioannes, hoc est, quod Moyses ait, quia dixit Deus, Fiat lux; dixit, Fiat firmamentum; dixit, Fiat cetera creatura. Hoc quod psalmus adiuncta et Spiritus sancti persona dicit: uerbo Domini celi firmati sunt, et Spiritu oris eius omnis uirtus eorum . Si autem queritur quibus in locis iubente Deo facta sit lux, cum adhuc abyssus omnem terre amplitudinem contegeret, patet profecto quia in superioribus eiusdem terre partibus, quas et nunc diuina lux solis illustrare consueuit, tunc principalis illa lux emicuit, Nec mirandum nobis diuina operatione lucem in aquis posse resplendescere, cum et hominum operatione  constet eas sepius illustrari: nautarum uidelicet, qui in profundo maris dimersi, emisso ex ore oleo, perspicuum sibi hoc ac lucidum reddunt. Si enim homo talia per oleum sui oris potest, quantam Deus per spiritum oris sui lucem creare posse credendus est? presertim cum multo rariores quam modo in terris uidere solemus aque in principio fuisse facte credende sunt, prius quam in locum essent unum, ut appareret arida, congregate.

Et uidit Deus lucem, quod esset bona. Non uelut incognitam ante repente lucem uidens laudauit, quia bonam didicit, sed eam quam laudabilem se facturum nouerat, iam factam hominibus laude dignam ac mirandam esse declarauit. uerum quia non totas  mundi tenebras luce infusa dispulit , sed ab una illum parte illustrans, aliam reliquit obscuram, recte subditur:

Et diuisit lucem ac tenebras. Diuisit namque eas, non solum qualitatis, sed et locorum distantia: lucem uidelicet in superiore orbis parte diffundendo, in qua humana erat conuersatio futura; inferiora uero eius priscis in tenebris remanere sinendo.

Appellauitque lucem diem, et tenebras noctem. Appellauit autem dictum est, quia sic distinxit omnia, et ordinauit, ut et discerni possent, et nomina accipere. Sic enim dicimus: ille paterfamilias edificauit istam domum, id est, edificari fecit, et multa  talia per omnes libros diuinarum Scripturarum inueniuntur. Hoc ad intellectum nostrum dictum est. Qua enim lingua appellauit Deus lucem diem, et tenebras noctem, utrum Hebrea, an Greca, an Latina, an alia aliqua, et sic omnia que uocauit, queri potest qua lingua uocauerit. Sed apud Deum purus intellectus est, sine strepitu et diuersitate linguarum.

Factumque est uespere et mane dies unus. Factum est uespere, id est, occidente paulatim luce post expletum spatium diurne longitudinis, atque inferiores mundi partes subeunte, quod nunc usitato solis circuitu noctibus agi solet; factum et mane redeunte eadem paulatim supra terras, atque alium diem  initiante; et huc usque dies expletus est unus, uiginti scilicet et quatuor horarum. Cuius commendatione uerbi, Scriptura uigilanter admonet ut lucem que facta est inferiora orbis occasu suo lustrasse dicamus. Nam si non hoc faceret, sed magis facto uespere paulatim tota periret, ac rursum mane paulatim in re creata resurgeret, non iam in mane diei sequentis, sed potius in uespera primi, unum diceret esse diem perfectum. Unde nunc magis uesperam et mane quam noctem ac diem factam dicere maluit, ut insinuaret tunc primarie lucis actum esse circuitum, quod nunc circuitu solis die noctuque geri constat: preter hoc solummodo, quod, post creata sidera, nox quoque sua, tametsi minore quam dies, luce perfunditur; triduo  autem illo primo, tenebrosa prorsus et obscura manebat. Decebat namque omnibus modis, ut dies a luce incipiens, in mane dici sequentis esset protelatus, quatenus intimaretur opera eius, qui est lux uera, et in quo tenebre non sunt ulle, a luce inchoare, et in luce cuncta esse completa.



CAPUT III. Firmamentum die secundo factum, et diuisio aquarum supra et infra firmamentum.

Dixit quoque Deus: Fiat firmamentum in medio aquarum, et diuidat aquas ab aquis; et fecit Deus firmamentum, diuisitque aquas que erant sub firmamento ab his que erant super firmamentum. Et factum est ita; uocauitque Deus firmamentum celum, et factum  est uespere et mane dies secundus. Hic nostri celi, in quo fixa sunt sidera, creatio describitur: quod in medio constat firmatum esse aquarum. Nam suppositas ei esse aquas, et ipsi in ere terrisque uidemus. Superpositas autem, non solum huius Scripture auctoritate, sed et Prophete uerbis edocemur, qui ait: Extendens celum sicut pellem, qui tegis in aquis superiora eius .

In medio ergo aquarum firmatum esse constat sidereum celum, neque aliquid prohibet ut esse de aquis factum credatur? Quia enim crystallini lapidis quanta firmitas, que sit perspicuitas nouimus ac puritas, quem de aquarum concretione certum est esse procreatum, quid obstat credi quod idem dispositor  naturarum in firmamentum celi substantiam solidaret aquarum? Si quem uero mouet quomodo aque, quarum natura est fluitare semper atque ad ima delabi, super celum consistere possint, cum eius rotunda uidetur esse figura, meminerit Scripture dicentis de Deo: Qui ligat aquas in nubibus suis, ut non erumpant pariter deorsum ; et intelligat quia qui infra celum ligat aquas ad tempus, cum uult, ut non pariter decidant, nullo firmioris substantie crepidine sustentatas, sed uaporibus solummodo nubium retentas: ipse etiam potuit aquas super rotundam celi spheram, ne unquam delabantur, non uaporali tenuitate, sed soliditate suspendere glaciali. Sed etsi liquentes ibi aquas sistere uoluit, nunquid maioris hoc miraculi est,  quam quod ipsam terre molem  appendit in nichilo?  Nam et unde, siue Rubri maris, siue fluuii Iordanis, cum ad transitum Isrelitice plebis in altum erecte murorum instar figuntur, nonne euidens dant indicium, quod etiam supra rotunditatem celi uolubilem, fixa possint statione manere? Sane qualescunque ibi aque sint, esse tamen eas ibi, quod Scriptura sancta dixit, nulli dubitandum reliquit.

Quid sit autem dicere Dei: Fiat nec, uel illa creatura, iam supradictum est. Dixit enim ut fieret, cum in ceterno sibi uerbo, unigenito uidelicet Filio, cuncta creanda disposuit. Cum ergo audiuimus: Dixit Deus, Fiat firmamentum in medio aquarum, et diuidat aquas ab aquis, intelligamus quod in  uerbo Dei erat ut fieret in quo faciendum intus ante omne tempus preuidit quidquid foris ex tempore Deus fecit. Cum ergo audiuimus: Et fecit Deus firmamentum, diuisitque aquas que erant sub firmamento ab his que erant super firmamentum; et factum est ita, intelligamus factam celi aquarumque creationem ac dispositionem, non excessisse prescriptos sibi in uerbo Dei terminos, iuxta illud Psalmiste: Preceptum posuit, et non preteribit . Quod eque de creaturis que sequentibus quatuor diebus facte referuntur intelligendum est. Ubi uero adiunctum audiuimus: Et uidit Deus quod esset bonum, intelligamus in benignitate Spiritus eius, non quasi cognitum postea quam factum est, placuisse, sed potius in ea bonitate placuisse, ut maneret  ubi placebat ut fieret. Notandum enim quod huius uerbi adiectio hoc in loco in Hebraica ueritate non habetur. Et mirandum quare inter omnia que creasse Deus legitur, hic solummodo, id est, in secundi diei operibus, probatio diuine uisionis minime addatur: que tamen ipsa cum ceteris que fecit Deo bona esse uisa demonstrantur, cum in sequentibus dicitur: uiditque Deus cuncta que fecit, et erant ualde bona. Nisi forte, sicut quidam Patrum exponunt, intelligere nos in hac Scriptura uoluit, non esse bonum duplicem numerum, qui ab unitate diuidat, et prefiguret federa nuptiarum. Unde et in arca Ne, omnia animalia quecunque bina ingrediuntur immunda sunt, et impar numerus esse mundus ostenditur. De his sane, que hactenus exposita  sunt, id est, de creatione diei primi et secundi, in historia sancti Clementis ita refertur dixisse apostolum Petrum: In principio, cum fecisset Deus celum et terram, tanquam domum unam, ipsa que ex corporibus mundi reddita est umbra, his que intrinsecus clausa fuerant tenebras ex se dedit. Sed cum uoluntas Dei introduxit lucem, tenebre ille que ex umbra corporum facte fuerant, continuo deuorate sunt. Tum deinde lux in diem, tenebre deputantur in noctem. Iam uero aqua, que erat intra mundum in medio primi illius celi terreque spatio, quasi gelu concreta et crystallo solidata distenditur. Et huiusmodi firmamento uelut intercluduntur media celi ac terre spatia; idque firmamentum  celum conditor appellauit, antiquioris illius uocabulo nuncupatum. Et ita totius mundi machinam, cum una domus esset, in duas diuisit regiones. Diuisionis autem hec fuit causa, ut superna regio angelis habitaculum, inferior uero preberet hominibus. Hec nostro operi paucis inserere libuit, ut quantum hoc Patrum sensui concordet, lector agnoscat.



CAPUT Iu. Ubi aque a terra separatio fieri iubetur, et terra germinare die tertia.

Dixit uero Deus: Congregentur aque, que sub celo sunt, in locum unum, et appareat arida. Subducuntur aque que inter celum et terram uniuersa compleuerant, et unum congregantur in locum, ut  et lux que preterito biduo aquas clara lustrabat, clarior puro in ere splendesceret, et terra que latebat appareret; queque contecta aquis limosa manebat et inualida, harum abscessu redderetur arida, et suscipiendis apta germinibus. Si quis uero quesierit ubi congregate sunt aque que omnes terre partes ad celum usque cooperuerant, sciat potuisse ut terra ipsa longe lateque iussu Creatoris subsidens alias partes preberet concauas, quibus confluentes aque reciperentur, ut appareret arida ex his partibus unde humor excederet ut arida fieret. Potest etiam non absurde credi rariores  primarias fuisse aquas, que uelut nebula terras tegerent, congregatione autem esse spissatas, que datis sibi locis capi possent,  apparente arida in reliquis. Bene autem, cum multa constet esse maria, in locum unum tamen congregatas dicit aquas, quia uidelicet cuncta hec iugi unda atque continua, Oceano ac mari iunguntur magno. Sed si qui lacus in semetipsos uidentur esse circumscripti, et hos ferunt occultis quibusdam perforatos cauernis in mare suos euoluere meatus. Nam et fossores hoc puteorum probant, quia tellus omnis per inuisibiles uenas aquis est repleta manantibus, que trahunt ex mari principium.

Et uocauit Deus aridam terram, congregationesque aquarum appellauit maria. Prius quidem ad distinctionem aquarum, totam hanc solidiorem mundi partem appellauit terram, cum diceret: In principio creauit Deus celum et terram; terra autem erat inanis  et uacua. At nunc postquam formari iam mundus incipit, et, aquis suum in locum recedentibus, terre facies apparet, ad distinctionem partis eius que adhuc aquis premebatur, cetera portio, quam aridam esse licebat, terre nomen accepit. Inde dictum est Latine, quod animantium pedibus teratur. Congregationes aquarum appellantur maria, uidelicet proxima [Al., pro maxima] sui parte. Nam et apud Hebreos cuncte aquarum congregationes, siue salse, siue sint dulces, appellari dicuntur maria. Et apte qui prius propter continuationem omnium que in terris sunt aquarum, in locum unum eas dixit congregatas, nunc et earum congregationes pluraliter nominat, et hec appellari maria pluraliter dicit, uidelicet  propter multifidos earum sinus, qui diuersa pro regionum uocabulis et ipsi nomina sortiuntur.

Et uidit Deus quod esset bonum. Nec dum terra germinabat, necdum uel ipsa uel aque animantia uiua produxerant, et tamen uidere dicitur Deus quod esset bonum cedentibus aquis apparuisse aridam, quia uidelicet eque estimator uniuersitatis preuidens que futura sunt, quasi perfecta iam laudat, que adhuc primi operis exordia sunt. Nec mirum, apud quem rerum perfectio, non in consummatione operis, sed in sue est predestinatione uoluntatis.

Et ait: Germinet terra herbam uirentem, et facientem semen, et lignum pomiferum faciens fructum iuxta genus suum, cuius semen in semetipso sit super terram. Et factum est ita. Et protulit terra herbam  uirentem, et afferentem semen iuxta genus suum, lignumque faciens fructum, et habens unumquodque sementem secundum speciem suam. Et uidit Deus quod esset bonum, factumque est uespere et mane dies tertius. Patet ex his Dei uerbis quia uerno tempore mundi est perfectus ornatus. In hoc enim solent herbe uirentes apparere in terra, et ligna pomifera stare. Simulque notandum quod non prima herbarum arborumque germina de semine, sed prodiere de terra. Nam ad unam Conditoris iussionem, terra, que arida apparebat, repente herbis compta, et nemoribus est uestita florentibus, atque hec continuo, sui queque germinis poma ex sese ac semina produxerunt. Oportebat enim ut forma queque rerum ad imperium Domini primo perfecta procederet, quomodo  et homo ipse, propter quem omnia facta sunt in terra, perfecte, hoc est iuuenilis, etatis plasmatus esse credendus est.



CAPUT u Ubi luminaria fieri iubentur, et facta sunt die quarto.

Dixit autem Deus: Fiant luminaria in firmamento celi. Decenti satis ordine mundus ex materia informi congruam procedit ad formam. Postquam enim ante omnem huius seculi diem, celum et terram et aquam Deus creauit, hoc est superiorem illum et spiritualem cum suis incolis mundum, et informem materiam totius huius mundi, iuxta quod scriptum est: Qui uiuit in eternum creauit omnia simul ; primo huius seculi die lucem fecit, que ceteras creaturas speciei capaces redderet. Secundo  firmamentum celi, superiorem uidelicet huius mundi partem in aquarum medio solidauit. Tertio in inferioribus mare terrasque suis decreuit finibus, eremque suis in locis cedente aqua diffudit. Oportuit ergo ut eodem quo creata sunt ordine profectum caperent elementa amplioris ornatus, id est, quarto die celum luminaribus insigniretur, quinto er et mare, sexto terra suis impleretur animantibus. Nam quod die tertia terra herbis est arboribusque uestita, non ad ornatum eius, sed ad ipsam, ut ita dixerim, figure eius superficiem pertinet.

Dixit autem Deus: Fiant luminaria in firmamento celi, et diuidant diem ac noctem. Ea uidelicet diuisione que in sequentibus explicatur apertius, ut sol quidem  diem, luna uero et stelle noctem illustrent. Hoc enim factis sideribus ad augmentum primarie lucis accessit, ut etiam luminosa nox procederet, uel lune utique splendore, uel stellarum, uel utroque irradiata, que eatenus nil preter tenebras nouerat antiquas. Nam et si nobis sepissime nox tenebrosa uideatur et ceca, obscurato uidelicet nebulosis turbinibus ere qui terre proximus est, superiora tamen illa spatia, que etheris nomine censentur, et a turbulento hoc ere usque ad sidereum pertingunt celum, semper ob siderum circumeuntium fulgorem redduntur lucida. Sed et hoc diuini muneris exorta sidera cum additamento lucis mundo attulerunt, ut distinctio quoque temporum labentium per ea posset dignosci. Unde sequitur:

 Et sint in signa, et tempora, et dies et annos, quia nimirum priusquam sidera fierent, non erat quibus ordo temporum annotaretur indiciis. Non erat unde meridiana hora dignosceretur, antequam

Sol medium celi conscenderet igneus orbem;
non unde cetere diei noctisque signaretur hore, donec astra polum equali intra se sorte die noctuque diuiderent. Sunt ergo luminaria in signa, et tempora, et dies, et annos, non quod a conditione eorum tempora ceperunt, que constat cepisse a principio quo fecit Deus celum et terram, uel dies et anni, qui originem sumpsisse noscuntur ex quo dixit Deus: Fiat lux, et facta est lux; sed quia per ortus eorum, siue transitus, temporum ordo dierumque annorumque  signatur. Nam totum illud triduum superius indiscreto cursus sui processu transierat, nullam penitus dimensionem habens horarum, utpote quia lumine primario adhuc generaliter omnia replente, nullumque caput habente, quod nunc de sole accipit, nusquam radii ardentiores illuxerant, nulla sub caute, uel arbore, remotior umbra frigebat. Sed excepta annotatione temporis, sunt luminaria in signa huius uite usibus necessaria, que uel naute in gubernando, uel in desertis Aethiopie arenosis quique uiantes obseruant, ubi leuissimo uenti impulsu, cuncta mox, cum inuenta fuerint, itinerantium uestigia complanantur. Ideoque non minus illis in regionibus euntes quam qui in mari nauigant, nocte dieque signis egent siderum. Sunt item in signa,  quia nonnunquam eris quoque qualitas, que sit uentura, horum contemplatione prouidemus. Sequitur:

Ut luceant in firmamento celi, et illuminent terram. Et factum est ita. Semper quidem luminaria in firmamento celi lucent, ut diximus, et proxima eis loca claro lumine perfundunt, sed temporibus opportunis illuminant terram. Namque aliquoties nebulosus obsistit er ne uel lune, cum parua est, uel stellarum lumen terris appareat; sed et ortus sol lunam stellasque maiore lumine ne terram illuminent impedit: unde et nomen Latine accepit, quod solus, obtusis stellis una cum luna, per diem terris fulgeat.

Fecit Deus duo magna luminaria. Luminaria magna  possumus accipere, non tam aliorum comparatione, quam suo munere, ut est celum magnum, et mare magnum. Nam et magnus sol, qui complet orbem terrarum suo calore, uel luna suo lumine: que in quacunque parte fuerint celi, illuminant omnia, et eque spectantur a cunctis. Exemplum magnitudinis eorum euidens, quod omnibus hominibus orbis ipsorum idem uidetur. Nam si longe positis minor uideretur, et propius constitutis maior refulgeret, proderet exiguitatis indicium.

Luminare maius ut preesset diei, et luminare minus, ut preesset nocti; et stellas, et posuit eas in firmamento celi. Luminare maius est sol, non solum forma sui qualiscunque est corporis, sed etiam magnitudine luminis, quia et ipsum luminare minus et  stellas illustrare creditur. Maius est et uirtute ardoris, quia mundum calefacit exortum, cum preteritis ante eius creationem diebus nichil omnino caloris habuisset. Quod autem equalis uniusque magnitudinis luna cum sole cernitur, ex eo fieri dicunt, quod ille multo longinquior a terris atque altior quam luna incedat, ideoque magnitudo eius quanta sit, nequaquam nobis, qui in terris degimus, ualeat dignosci. Omnia enim longius posita solent breuiora uideri.

Et luminare, inquit, minus ut preesset nocti; et stellas, et posuit eas in firmamento celi. Quia et si lunam omni mense, si aliquoties et stellas maiores in die uideri contingat, nequaquam eas diei, sed nocti solummodo lucis solatium aliquod afferre certissimum est

 Ut lucerent super terram et preessent diei ac nocti, et diuiderent lucem ac tenebras. Hec et de luminaribus magnis et stellis intelligi possunt: ea tantum distinctione, ut quod dictum est, Et preessent diei, ad solem specialiter; quod subiunctum, et nocti, ad lunam et stellas pertineat. Quod uero subinfertur:

Et diuiderent lucem ac tenebras, omnibus eque sideribus conueniat: que ubicunque incedunt, lucem secum circumferunt; ubi autem absunt, tenebrosa cuncta relinquunt. Sin autem querat aliquis quale potuerit esse lumen diurnum ante creationem siderum, non ab re est credi quod tale fuerit quale uidemus quotidie, mane approximante scilicet solis ortu, sed necdum terris apparente, quando lucet quidem obtusis stellarum radiis dies, sed minime  adhuc sol ortus refulget. Unde nulla tunc esse discretio temporum, preter diei solum et noctis, poterat; meritoque factis sideribus dictum est: Ut sint in signa, et tempora, et dies, et annos. Ceperunt namque discerni temporum uices ex quo sol die quarto mundi nascentis, a medio procedens Orientis, equinoctium uernale suo consecrauit exortu. Et quotidianis profectibus ad alta celi culmina scandendo, rursumque a solstitiali uertice ad infima paulatim descendendo, nec mora ab infimis hibernisque locis equinoctiales gyros repetendo, discretis temporibus quatuor notissimis, diebusque prefinitis, anni spatium compleuit. Sed et luna uespere plena apparens, ea que in celebrationem Pasche seruanda erant  tempora, primo suo prefixit ascensu. Ipsa est namque hora, quam non solum antiquus ille populus Dei, sed et nos hodie primum in agendo Pascha seruamus, cum equinoctii die transcenso, plena uespere luna, hoc est, quartadecima, in faciem celi prodierit. Nam mox post, ut Dominicus dies aduenerit, aptum hoc celebrande resurrectionis Dominice tempus instabit, completo ad litteram quoque Prophete uerbo, qui dixit: Fecit lunam in tempora, sol cognouit occasum suum . Stelle quoque, excepto eo quod supra diximus, quia uel sua specie, que sit futura qualitas eris, uel suo cursu quota sit uigilia noctis ostenditur, sunt in signa et tempora, quia he in celum uenientes, estiua tempora, ille designant hiberna. Sunt et in dies, quia iste uernis diebus  solem, ille comitantur autumnalibus. Sunt et in annos, quia que nunc  in equinoctio uerno matutine oriuntur, ipse omnibus annis in eodem equinoctio in celi faciem ueniunt; que nunc in solstitio uespere uel mane, he semper in illo eisdem horis oriuntur. Sed et quedam sunt stelle quas planetas, id est, errantes uocant astrologi, que maiores annos suo circuitu faciunt, que ad eumdem celi locum redeant. Nam stella que Saturni dicitur, triginta annis, que Iouis duodecim annis, que Martis duobus fertur annis solaribus circuitu celi expleto, ad eadem loca siderum, quibus fuerant antea redire. Luna quoque cum duodecies spatia sui cursus peregerit, annum facit communem, id est, dierum trecentorum quinquaginta quatuor. Et ut anno solari  possit eius concordare circuitus, tertio quoque uel secundo anno, tertium decimum addidit mensem, quem embolismum uocant annum calculatores, et fit dierum trecentorum octoginta quatuor.

Et uidit Deus quod esset bonum. Necessario sancta Scriptura multoties repetit, quod uidit Deus bona esse que fecit, ut hinc informaretur pietas fidelium, non pro humano sensu, qui sepe etiam bonis rebus offenditur, quarum causas atque ordinem nescit, de creatura uisibili atque inuisibili iudicare, sed laudanti Deo credere et cedere. Tanto enim quisque facilius aliquid proficiendo cognoscit, quanto religiosius, antequam cognosceret, Deo credidit. uidit ergo Deus quod essent bona que fecit, quoniam que facienda placebant ut fierent, facta placuere ut manerent,  quantum cuique rei existendi, siue manendi, a tanto fabricatore fuerat constituenda mensura.

Factumque est uespere et mane dies quartus. Hec est uespera illa memoranda, in qua populus Dei in Aegypto in celebrationem pasche agnum obtulit, hoc mane quod primum post excussum longe seruitutis iugum, cepto libertatis itinere uidit. Scriptum est enim, dicente Domino ad Moysen: Mensis iste uobis principium mensium, primus erit in mensibus anni. Decima die mensis huius, tollat unusquisque agnum per familias et domos suas, et seruabitis eum usque ad quartum decimum diem mensis huius; immolabitque eum uniuersa multitudo filiorum Isrel ad uesperam, etc. . Qua etiam uespera ad consummanda  pasche legalis sacramenta, Dominus noster post esum agni typice mysteria nobis sui corporis et sanguinis celebranda initiauit; quo lucescente mane, quasi Agnus immaculatus suo nos sanguine redimens, a demoniace dominationis seruitute liberauit. Que uidelicet lune plenissime dies in creatione quidem mundi quarta processit. At in tempore Dominice passionis, altioris gratia sacramenti, in quintam sabbati incidit: ut uidelicet Dominus sexta sabbati crucifixus, sabbato ipso in sepulcro quiesceret, ac primam sabbati sua resurrectione consecraret, et nobis quoque in ea, in qua et lux facta est, resurgendi a mortuis ac lucem perpetuam intrandi fidem spemque donaret.



CAPUT uI.  Ubi ex aquis animalia iubentur educi die quinto, et ipsa animalia benedicuntur.

Dixit etiam Deus: Producant aque reptile anime uiuentis, et uolatile super terram sub firmamento celi.

Post ornatam quarta die celi faciem luminaribus, ornantur consequenter quinta inferiores mundi partes, aqua uidelicet et er, his que spiritu uite mouentur. Quia et hec elementa quadam quasi cognatione et sibi ad inuicem et celo copulantur. Sibi quidem, quia natura aquarum eris qualitati proxima est. Unde exhalationibus earum pinguescere probatur, ita ut et nubila contrahat, et possit uolatus auium sustinere, attestante Scriptura: quia subito er cogetur in nubes, et uentus transiens fugabit eas . Denique per noctes etiam serenas rorat,  cuius roris gutte mane in herbis inueniuntur. Celo autem hoc modo iniunguntur, quoniam adeo uicinus est ei er iste, ut et ipse nomen nonnunquam eius acceperit, sicut uolatilia celi cognominat Scriptura, que uolare constat in ere. Et Dominus ipse turbis que tempus sui aduentus de uirtutum ostensione non cognouerant loquitur dicens: Cum uideritis nubem orientem ab occasu, statim dicitis, Nimbus uenit. Et ita fit. Et cum austrum flantem, dicitis, Quia uentus erit. Et ita fit. Hypocrite, faciem celi et terre nostis probare, hoc autem tempus quomodo non probastis?  ubi certum est quia faciem celi, non aliam quam uariantem hunc statum eris appellat. Dixit ergo Deus: Producant aque reptile anime uiuentis, et uolatile super terram sub firmamento celi.  Et ne forte, quia sunt aquarum animantia que non reptando, sed natando, uel pedibus ambulando incedunt, sunt inter uolatilia que ita pennas habent, ut omni usu uolandi careant, putaret quisquam aliquod genus uolatilium, siue aquatilium animantium in hoc Domini uerbo esse pretermissum, uigilanter adiungitur:

Creauitque Deus cete grandia, et omnem animam uiuentem atque motabilem, quam producture erant aque in species suas, et omne uolatile secundum genus suum. Nullum igitur genus exceptum est, ubi cum cetis grandibus creata est omnis anima uiuens, eorum que produxerant aque, in species suas diuersas, hoc est, et reptilium, et natatilium, et uolatilium,  sed et eorum que, nullo apta incessui, fixa cautibus inherent, ut sunt plurima concharum genera. Quod autem dictum est: Et uolatile super terram sub firmamento celi, nil rationi ueritatis obsistit, quia nimirum et si immenso interiacente spatio, sub sidereo tamen celo uolant aues, que super terram uolant, quomodo tanquam nos homines in terra positi, sub celo ac sub sole constituti esse ueraciter et recte dicimur, attestante Scriptura, que ait: Quia erant in Ierusalem habitantes Iudei uiri religiosi, ex omni natione que sub celo est ; et: Quid habet amplius homo de uniuerso labore suo, quo laborat sub sole ? Sane iuxta aliam translationem, mouet nonnullos quod dictum est: Et uolatilia secundum firmamentum, id est, iuxta firmamentum celi. Sed  intelligendum est, quod ideo dictum sit uolare aues secundum firmamentum celi, quia hoc nomine etiam ether indicatur, hoc est superius illud eris spatium quod a turbulento hoc et caliginoso loco in quo aues uolant usque ad astra pertingit, et esse tranquillum prorsus ac luce plenum, non immerito creditur. Nam et errantia sidera septem, que in hoc etheris spatio uaga ferri perhibentur, Scriptura firmamento celi esse posita dixit. Ideoque aues recte dicuntur secus firmamentum celi uolare, quia uicina sunt  etheri turbulenta hec eris spatia, que uolatus auium sustinent. Nec mirandum si ether firmamentum celi nominetur, cum er appelletur celum, ut supra docuimus. Nec pretereundum quod cum creasse diceretur Deus omnem animam uiuentem,  additum est atque motabilem, ad distinctionem uidelicet hominis, quem facturus erat ad imaginem et similitudinem suam; ita ut si eius precepta seruaret, perpetua uiueret incommutabilitate beatus. Nam animantia cetera ita sunt prima mox conditione facta, ut uel alia aliis in alimoniam cederent, uel ipsa suo senio deficientia perirent.

Et uidit Deus quod esset bonum; benedixitque eis dicens: Crescite et multiplicamini, et replete aquas maris. Auesque multiplicentur super terram, et factum est uespere et mane dies quintus. Quod dixit, crescite et multiplicamini, et replete aquas maris, ad utrumque genus animantium de aquis factum, hoc est ad pisces pertinet et ad aues, quia sicut pisces omnes non nisi  in aquis uiuere possunt, ita sunt plereque aues, que et si in terris aliquando requiescunt, fetusque propagant, non tamen de terra, sed de mari uescuntur, marinisque sedibus libentius utuntur quam terrestribus. Quod uero subiungit: Auesque multiplicentur super terram, ad utrumque genus auium, hoc est et earum que de aquis, et earum que uescuntur de terra, respicit. Quia etiam ille uidelicet que sine aquis uiuere nesciunt aues, ita ut multo sepe anni tempore sub profundo aquarum, quomodo pisces, lateant, nonnunquam egredi super terras solent, maxime cum fetant et nutriunt pullos.



CAPUT uII. Ubi de terra animalia produci iubentur die sexto, et Dominus hominem fieri iubet, qui statim factus, ab ipso Domino benedicitur.

Dixit quoque Deus: Producat terra animam uiuentem in genere suo, iumenta et reptilia, et bestias terre secundum species suas; factumque est ita. Post irradiatum sideribus celum, post impletum uolatilibus erem, qui ob uiciniam  celi nomen meruit, post locupletatas suis animantibus aquas, que et ipse eri sunt magna nature uicinitate coniuncte: unde et de illis sumpsit animantia, et de illis imbres, niues, grandines, et cetera sumit huiusmodi: consequens erat etiam terram suis animantibus, hoc est ex se genitis impleri. Nam et ipsa precipuam habet  cognationem cum aquis, utpote que sine harum succo et irrigatione, non solum fructificare, sed ipsa nec consistere possit, Petro attestante, qui ait: Quia celi erant prius et terra de aqua, et per aquam consistens Dei uerbo . Iubet ergo producere terram Deus iumenta, et reptilia, et bestias terre, quia nomine bestiarum omne quidquid ore, uel unguibus seuit  constat esse comprehensum. Nomine autem reptilium terre, etiam serpentes continentur. Nomine uero iumentorum ea que in usu sunt hominum animalia designantur. Ubi ergo conditio describitur ceterorum quadrupedum, uerbi gratia, ceruorum, caprearum, bubalorum et aprorum, ceterorumque eiusmodi? Nisi forte ob ferocitatem indomite mentis inter bestias esse annumerata  dixerimus, iuxta antiquam sane translationem, in qua scriptum est: Eiiciat terra omnem animam uiuam secundum genus, quadrupedia et reptilia et bestias terre. Nil omnino questionis est, quia uidelicet nomine quadrupedum cuncta comprehensa sunt que, exceptis bestiis et reptilibus, terra produxit, siue que sub cura humana, seu que sunt fera et agrestia.

Et fecit Deus bestias terre iuxta species suas, et iumenta et omne reptile terre in genere suo. Notanda transmutatio uerborum, quia supradictum est quod producere iusserit Deus terram iumenta et reptilia et bestias terre, nunc autem mutato ordine, fecisse dicitur Deus bestias terre, et iumenta, et omne reptile terre; et intelligendum quia dicto citius omne  quod uoluit fecit; nilque differt quid loquela humana prius in creaturarum ordine nominet, quas diuina potentia simul condidit cunctas. Cum autem sequitur:

Et uidit Deus quod esset bonum, queritur merito quare non etiam hic addatur illud quod dictum est de eis que aque produxerant animantibus: Benedixitque eis dicens: Crescite et multiplicamini et replete terram. An forte quod de prima creatura anime uiuentis dictum a Deo commendauerit, etiam de secunda nobis subintelligendum reliquit? Maxime, quia in huius diei operibus plura erat alia subiuncturus. Porro de homine facto hoc necessario iterare curauit dicens: Benedixitque illis Deus, et ait: Crescite et  multiplicamini, et replete terram, ne quis honorabili connubio inesse peccatum, torumque feditati ac fornicationi putaret esse comparandum. Facta autem atque ornata habitatione mundana, supererat ut ipse etiam propter quem omnia parabantur, habitator ac dominus rerum, homo crearetur. Sequitur et ait:

aciamus hominem ad imaginem et similitudinem nostram. Nunc apparet euidentius quare de creatis herbis et arboribus, piscibus et uolatilibus, terrestribus quoque animantibus, dictum sit ut fierent singula iuxta genus et species suas. In futura autem hominis creatione, qui non solum suo generi similitudine congrueret et specie, sed etiam ad imaginem sui creatoris ac similitudinem fieret, propter nobilitatem  creationis hoc testimonium dat, quod non sicut in ceteris creaturis dixit Deus: Fiat homo, et factus est homo; uel producat terra hominem, et produxit terra hominem; sed prius quam fieret, faciamus dicitur, ut uidelicet, quia rationalis creatura condebatur, quasi cum consilio facta uideretur, quasi per studium de terra plasmaretur, et inspiratione Conditoris in uirtute spiritus uitalis erigeretur, ut scilicet non per iussionis uocem, sed per dignitatem operationis existeret, quia ad Conditoris imaginem fiebat. Cum autem dicitur: Faciamus ad imaginem et similitudinem nostram, unitas sancte Trinitatis aperte commendatur. Siquidem eadem indiuidua Trinitas in precedente rerum formatione mystice erat insinuata, quando dicebatur: Et dixit Deus, Fiat. Et fecit Deus.  Et uidit Deus quod esset bonum. Nunc autem manifestius hec ipsa insinuatur, cum dicitur: Faciamus hominem ad imaginem et similitudinem nostram; et recte; quia donec is qui doceretur non erat, in profundo fuit abdita predicatio Deitatis. Ubi uero hominis cepit exspectari creatio, reuelata est fides, et euidenter dogma ueritatis emicuit. In eo enim quod dicit Faciamus, una ostenditur trium operatio personarum. In eo uero quod sequitur: Ad imaginem et similitudinem nostram, una et equalis substantia eiusdem sancte Trinitatis indicatur. Quomodo enim esset una imago ac similitudo, si minor Patre Filius, si minor esset Filio Spiritus sanctus, si non consubstantialis eiusdem potestatis esset gloria totius Trinitatis; aut quomodo diceretur: Faciamus, si trium  in una Deitate personarum cooperatrix uirtus non esset? Neque enim angelis a Deo dici poterat: Faciamus ad imaginem et similitudinem nostram, quia nulla prorsus ratio sinit ut Dei et angelorum unam esse eamdemque imaginem siue similitudinem credamus. In quo autem sit homo factus ad imaginem et similitudinem Dei, testatur Apostolus, cum nos solerter admoneat, ut hanc quam in primo parente perdidimus, per gratiam eiusdem Conditoris recuperemus in nobis. Renouamini, inquit, spiritu mentis uestre et induite nouum hominem, qui secundum Deum creatus est in iustitia et sanctitate ueritatis . Creatus est ergo Adam nouus homo de terra secundum Deum, ut esset iustus, sanctus et uerus, subditus  humiliter, et adherens gratie sui Conditoris, qui eternaliter ac perfecte iustus, sanctus et uerus, existit. Qui quoniam hanc pulcherrimam nouitatem diuine in se imaginis peccando corrupit, corruptamque ex se prosapiam generis humani procreauit, uenit secundus Adam, id est, Dominus ipse et Conditor noster natus ex uirgine, creatus incorruptibiliter atque incommutabiliter, ad imaginem Dei, id est, immunis omnis delicti, et plenus omnis gratie et ueritatis, ut imaginem in nobis suam ac similitudinem exemplis suis restauraret et donis. Ipse est enim nouus homo ueraciter secundum Deum creatus, quia nimirum ita ueram de Adam carnis substantiam sumpsit, ut nil de illo uitii sordentis traheret. Cuius exempla pro captu nostro sequi, cuius adherere donis, cuius obtemperare  mandatis [Reformemus ergo in nobis in nouo homine, pro captu nostro, imaginem Dei, quam in ueteri perdidimus homine, id est in quantum possumus, exempla eius sequamur: adhereamus donis, obtemperemus mandatis, etc.], hoc est, imaginem Dei, quam in ueteri homine perdidimus, recuperare in nouo. Non ergo secundum corpus, sed secundum intellectum mentis, ad imaginem Dei conditus est homo, quanquam et in ipso corpore habeat quamdam proprietatem, que hoc indicet, quod erecta statuta factus est, ut hoc ipso admoneretur non sibi terrena esse sectanda, uelut pecora, quorum uoluptas omnis ex terra est. Unde in aluum cuncta prona atque prostrata sunt, iuxta quod quidam petarum pulcherrime ac uerissime dixit :

 Pronaque cum spectent animalia cetera terram,
Os homini sublime dedit celumque tueri
Iussit, et erectos ad sidera tollere uultus.
Congruit ergo et corpus eius anime rationali, non secundum lineamenta figurasque membrorum, sed potius secundum id, quod in celum erectum est, ad induenda que in corpore ipsius mundi superna sunt, sicut anima rationalis in ea debet erigi, que in spiritualibus natura maxime excellunt: ut que sursum sunt sapiat, non que super terram . Bene autem additur:

Et presit piscibus maris et uolatilibus celi, et bestiis uniuerse terre, omnique reptili quod mouetur in terra. Quia nimirum in hoc maxime factus est homo ad imaginem Dei, in quo irrationalibus animantibus  antecellit, capax uidelicet rationis conditus, per quam et creata in mundo queque recte gubernare et eius qui cuncta creauit posset agnitione perfrui. In quo honore positus si non intellexerit ut bene agat, eisdem ipsis animantibus insensatis quibus prelatus est comparabitur, sicut et Psalmista testatur:

Et creauit Deus hominem ad imaginem suam, et ad imaginem Dei creauit illum. Quod prius dixerat, ad imaginem suam, confirmationis gratia geminauit, addendo: Ad imaginem Dei creauit illum, ut diligentius insinuaret nobis quales a Deo facti simus, et speciem recipiende Dei imaginis arctius nostris mentibus infigeret [inculcaret], ne qui imagine Dei ambulamus, uane conturbemur thesaurizantes in incerto diuitiarum,  sed exspectemus potius Dominum, sitientes quando ueniamus et pareamus ante faciem eius, certi quia cum apparuerit, similes ei erimus, quoniam uidebimus eum sicuti est. Quod autem nunc dicitur: Ad imaginem Dei creauit eum, cum superius sit, Faciamus ad imaginem nostram, significat quod non id agat illa pluralitas personarum, ut plures deos credamus, sed Patrem, et Filium, et Spiritum sanctum, propter quam Trinitatem dictum est: Ad imaginem nostram; unum Deum accipiamus propter quod dictum est: Ad imaginem Dei.

Masculum et feminam creauit eos. Plenius in sequentibus unde et quomodo protoplastos fecerit Deus exponitur. Sed nunc breuitatis causa creati referuntur, ut sexti diei operatio ac septimi dedicatio cum  ceteris explicetur, ac sic ex tempore liberius et hoc et alia pretermissa, que erant relatu digna, dicantur. Masculum autem unum et feminam in primis creauit Deus unam, non ut animantia cetera que in singulis generibus non singula, sed plura creauit, ut per hoc humanum genus arctiore ad inuicem copula caritatis constringeret, quod se ex uno totum parente ortum esse meminisset. Cuius causa unionis Scriptura sacra, cum dixisset: Et creauit Deus hominem ad imaginem suam, ad similitudinem Dei creauit eum, statimque subiungeret: Masculum et feminam creauit eos, noluit addere, ad imaginem Dei creauit eos. Et femina enim ad imaginem Dei creata est, secundum id quod et ipsa habebat mentem rationabilem; sed addendum de illa hoc non putauit Scriptura,  quod propter unitatem etiam coniunctionis in illa intelligendum reliquit, imo in omni quod de his ortum est genere humano intelligendum esse signauit. Omnis enim homo etiam nunc in quantum ratione utitur, imaginem Dei in se habet. Unde dicit Ioannes: Erat lux uera que illuminat omnem hominem uenientem in mundum . Ipsum est enim lumen de quo Psalmista gloriatur Domino dicens: Signatum est super nos lumen uultus tui, Domine . Et quidem apte in loco hoc masculus et femina creati esse commemorantur, tametsi modus eiusdem creationis necdum referatur, ut uidelicet habeat locum congruum sermo diuine benedictionis. De quo sequitur:

Benedixitque illis, et ait: Crescite et multiplicamini,  et replete terram et subiicite eam. Hec etenim multiplicatio hominum, et repletio terre, non nisi per coniunctionem erat maris et femine perficienda. Si autem benedictione Dei crescit et multiplicatur genus humanum, quanta sunt digni maledictione qui prohibent nubere, et dispositionem celestis decreti, quasi a diabolo repertam condemnant. Non ergo damnande sunt nuptie, quas ad propagationem generis humani terramque replendam superne gratia benedictionis instituit. Sed magis honoranda, maiori est benedictione digna uirginitas, que postquam impleta est terra hominibus, casta mente simul et corpore Agnum quocunque ierit, id est Dominum Iesum in celestibus sequi, et canticum nouum quod nemo  alius potest ei cantare, desiderat. Deus namque ac Dominus noster, qui in primordio mundi nascentis feminam ex uiri latere formauit, ut mutua illorum coniunctione terram esse implendam doceret, ipse in fine seculi assumpsit uirum de carne uirginis totius contagionis exspertem, tota diuinitatis plenitudine perfectum, ut uirginitatis se gloriam potius quam nuptias diligere probaret.

Et dominamini piscibus maris et uolatilibus celi et uniuersis animantibus super terram. Merito queritur in qua utilitate homo dominatum in pisces, et uolucres et animantia terre cuncta perceperit, uel quos ad usus queue solatia sint hec creata homini, si nunquam peccaret, cui  non hec ad escam, sed herbarum solum  et arborum sunt fructus in prima conditione concessa. Nisi forte dicendum est quia peccaturum presciebat Deus hominem, et mortalem peccando futurum, quem immortalem ipse creauit. Ideoque ea illi solatia primordialiter instituit, quibus suam fragilitatem mortalis posset tueri, uel alimentum uidelicet ex his, uel indumentum, uel laborum siue itineris habens adiumentum. Nec quesitu indignum est quare non etiam nunc cunctis homo dominetur animantibus, postquam enim ipse suo conditori subiectus esse noluit, perdidit dominium eorum que suo conditor iuri subiecerat. Denique in testimonium prime creationis, legimus uiris sanctis atque humiliter Deo seruientibus et aues obsequium prebuisse, et rictus cessisse bestiarum, et uenenum nocere non  potuisse serpentum.



CAPUT uIII. Ubi Adam escarum accepit potestatem.

Dixit Deus: Ecce dedi uobis omnem herbam afferentem semen super terram, et uniuersa ligna que habent in semetipsis sementem generis sui, ut sint uobis in escam, et cunctis animantibus terre, omnique uolucri, et uniuersis que mouentur in terra, et in quibus est anima uiuens, ad uescendum. Iam hic patet quod ante reatum hominis nil noxium protulit terra, nullam herbam uenenatam, nullam arborem sterilem, cum manifeste dictum sit quod omnis herba et uniuersa ligna data sint hominibus ac uolatilibus, terre quoque animantibus cunctis in escam; patet quia nec ipse aues raptu infirmiorum alitum uiuebant, nec  lupus insidias explorabat ouilia circum, nec serpenti puluis panis erat, sed uniuersa concorditer herbis uirentibus ac fructibus uescebantur arborum. Sane inter hec non pretereunda nascitur questio: quomodo et immortalis factus sit homo pre aliis animalibus, et nichilominus acceperit communiter terrenam cum illis alimoniam. In quo intuendum nobis est quia alia est immortalitas carnis, quam in prima conditione in Adam accepimus, alia quam nos in resurrectione per Christum accepturos esse speramus. Ita quippe immortalis factus est ille, ut posset non mori, si non peccaret, sin autem peccaret, moreretur, ita uero immortales erunt filii resurrectionis, cum erunt equales angelis Dei, ut nec mori ultra nec peccare possint.  Ideoque caro nostra post resurrectionem nulla eget refectione ciborum, quia nulla ei suppetit a fame, uel lassitudine, uel alia qualibet infirmitate defectio. Caro autem Ade ante peccatum ita est immortalis creata, ut adminiculis adiuta temporalis alimonie, mortis exspers ac doloris existeret, donec corporalibus incrementis ad illam usque perductus etatem, que Conditori placeret, tum, creata progenie multa huiusmodi, iam iubente ipso sumeret etiam de ligno uite, ex quo perfecte immortalis effectus, sustentacula cibi corporalis nulla requireret. Sic ergo et immortalis et incorruptibilis est condita caro primorum hominum, ut eamdem suam immortalitatem atque incorruptibilitatem, per obseruantiam mandatorum Dei custodirent. In quibus mandatis erat ut de lignis  paradisi concessis uescerentur et ut interdicti se ab esu temperarent, per horum edulium indite sibi immortalitatis dona seruarent, ne illius tactu ruinam mortis inuenirent. Sic uero incorruptibilis et immortalis in fine erit caro nostra ad similitudinem angelice sublimitatis, ut in eodem statu permaneat, neque cibis corporalibus egeat, quippe in uita spiritali nulli erunt qui egere possint. Nam quod angeli cum patriarchis manducasse leguntur, non indigentie causa, sed benignitatis agebant, ut uidelicet hec agendo dulcius hominibus quibus apparebant congruerent. Dominus quoque post resurrectionem manducauit cum discipulis, nec refectionis necessitate, sed ut ueram post mortem recepisse carnem monstraret.

 Et factum est ita, id est, ut dominaretur homo cunctis que in terra uel aquis creata sunt, et ut facultatem potestatemque edendi de fructibus terre cum uolatilibus celi et animantibus terre perciperet.

uiditque Deus cuncta que fecit, et erant ualde bona. Quia de singulis Dei operibus sigillatim fuerat dictum quod uideret ea esse bona, recte in conclusione, perfectis omnibus, positum est cum additamento quia uidit cuncta que fecit, et erant ualde bona. Sed queritur merito, quare de homine facto non sit adiunctum singillatim: Et uidit Deus quod esset bonum, sed ipsius magis factura inter cetera uniuersaliter laudanda reseruetur; an qui presciebat Deus hominem peccaturum, nec in sue imaginis perfectione mansurum,  non singulatim, sed cum ceteris eum dicere uoluit bonum, uelut intimans quid esset futurum. Homo igitur ante peccatum, et in suo utique genere bonus erat, sed Scriptura pretermisit hoc dicere, ut potius illud diceret, quod futurum aliquid prenuntiaret. Deus enim naturarum optimus conditor, peccantium uero iustissimus ordinator est, ut etiam si qua singulatim fiunt delinquendo deformia, semper tamen cum eis uniuersitas pulchra sit.

Et factum est uespere et mane dies sextus.  Igitur perfecti sunt celi et terra et omnis ornatus eorum. Senarium numerum constat esse perfectum, quia primus suis partibus impletur, sexta uidelicet, quod est unum, et tertia que sunt duo, et dimidia  que sunt tria. Unum enim, et duo, et tria, sex faciunt, quale in monadibus numeris nusquam preterquam hic inuenies: sed neque in decadibus preter uicesimum et octauum numerum. Sex ergo diebus perfecit Deus omnem ornatum celi et terre, ut quia omnia in mensura, et numero, et pondere constituit, ipso etiam numero, in quo operaretur, sua opera doceret esse perfecta.



CAPUT IX. Orbis consummatio die septimo.

Compleuitque Deus die septimo opus suum quod fecerat. In alia translatione dicitur: Quia consummauit Deus in die sexto opera sua que fecit; quod nichil omnino questionis affert, quia manifesta descriptione que in eo sunt facta declarantur. Sed merito queritur  quomodo nostra editio que de Hebraice ueritatis fonte descendit, compleuisse Deum in die septimo dicat opus suum quod fecerat, in quo nil nouum creasse commemoratur, nisi forte ipsum diem septimum tum eum fecisse atque in eius factura opus suum compleuisse dixerimus, quod eo facto mensuram numerumque consummauerit dierum, quorum circuitu omnia dehinc secula ad finem usque procurrerent. Nam in reuolutione temporum, octauus idem qui et primus computatur dies. Compleuit igitur die septimo Deus opus suum quod fecerat, quia dierum quos fecerat summam in eo terminauit, addito ipso septimo, quem sabbatum dici uoluit et esse, eo quod eam mystica pre ceteris benedictione et sanctificatione donaret, ut sequentia docent. Unde  etiam dies iudicii et consummationis seculi, quia post septimam sabbati uentura est, octaua in Scripturis nuncupatur, uidelicet quasi septem soli precesserint. Dictum est enim in titulo psalmi: In finem in hymnis pro octaua psalmus Dauid. Quod de die iudicii scriptum totus sequentis psalmi textus docet, in quo iram uenturi iudicis timens Propheta exclamat: Domine, ne in ira tua arguas me, etc. . Sed et dies Dominice resurrectionis, cum post tot dierum millia uentura esset, octaua tamen et ipsa dicta est in titulo alterius psalmi, quia nimirum septimam sequebatur, ut septimane sequentis prima existeret, id est, eadem ipsa, in qua in principio dixit Deus: Fiat lux, et facta est lux. Quem quidem psalmum de resurrectione Dominica scriptum probat  ipse qui in eo loquitur, dicens: Propter miseriam inopum et gemitum pauperum, nunc exsurgam dicit Dominus . Potest autem recte accipi compleuisse Deum die septimo opus suum quod fecerat, etiam in eo quod ipsum diem benedixit et sanctificauit. Neque enim nullum opus est benedictio et sanctificatio, neque Salomon nil operis fecisse dicendus est, cum templum quod fecerat dedicauit; imo eximium Dei opus est, cum ea que fecit benedictione et sanctificatione eterna glorificat. Denique de hoc opere quod in eterno die sabbati facit dicit ipse in parabola fidelium seruorum: Amen dico uobis quod precinget se, et faciet illos discumbere, et transiens ministrabit illis . Qui enim precingit  cingit se, qui discubitum preparat, qui transit, qui ministrat, utique operatur. Sed his tamen uerbis omnibus nil aliud intimatur quam quod sanctos suos Dominus in eternum benedicit et sanctificat, id est, uisione sue glorie post opera bona, que donauit, remunerat.

Et requisiuit die septimo ab uniuerso opere suo quod patrarat. Non quasi lassus ex nimio labore Deus instar humane fragilitatis completa mundi fabrica requieuit, sed requieuisse ab uniuerso opere suo dicitur, quia nouam creaturam ultra instituere aliquam cessauit. Solet namque Scriptura sepe nomine requiei cessationem operis siue sermonis indicare. Sicut in Apocalypsi de sanctis animalibus. Et requiem, inquit, non habebant die ac nocte dicentia:  Sanctus, Sanctus, Sanctus Dominus Deus omnipotens ; pro eo, ut diceret: Non cessabant hec semper decantare. Nam maxima et unica sanctis est requies in celo, laudem summe Trinitati, que Deus est, indefessa uoce dicere. Potest uero altius intelligi requieuisse Deum ab omnibus operibus suis, non eum opus habuisse illis operibus suis, in quibus requisceret, quippe cuius requies in seipso sine initio ac termino semper est uera, sed sola bonitatis sue causa fecisse opera que in ipso requiescerent. Quod e contrario facilius intelligitur, cum meminerimus humanam indigentiam pro hoc maxime laboribus quotidianis insistere, ut in operibus suis requiem percipere possit, dicente ei Domino: In sudore uultus tui uesceris pane . Deus autem,  qui ante creationem mundi eternaliter in seipso perfectam habebat requiem, ipse etiam creato mundo, non in operibus que fecit, sed ab omnibus operibus que fecit requieuit, utpote nil habens necessitatis in creaturis requiescere suis, quin potius creaturis rationabilibus ipse requiem prestans, cum in seipso perfecte semper requiescat, eoque bono beatus sit, quod ipse sibi est.

Et benedixit diei septimo, et sanctificauit illum. Illa uidelicet benedictione et sanctificati one quam populo suo in lege plenius intimat dicens: Memento ut diem sabbati sanctifices. Sex diebus operaberis, et facies omnia opera tua. Septimo autem sabbatum Domini Dei tui est, non facies omne opus . Et paulo post: Sex enim diebus fecit Dominus celum  et terram, et mare, et omnia, que in eis sunt, et requieuit in die septimo, idcirco benedixit Dominus diem septimum, et sanctificauit eum . Que profecto benedictio et sanctificatio diei septimi in typum maioris benedictionis ac sanctificationis facta est. Nam sicut per crebras, imo quotidianas, in lege uictimas sanguis Dominice passionis, qui semel erat pro salute mundi effundendus, signabatur, ita etiam per requiem diei septimi, que post opera sex dierum semper celebrari solebat, prefigurabatur magnus ille dies sabbati, in quo Dominus semel in sepulcro erat requieturus, completis ac perfectis in die sexto omnibus operibus suis, quibus mundum quem in die sexto perfecerat, iam perditum restaurabat.  In qua etiam die, quasi antiqui recolens operis, aperto sermone declarauit saluationem se iam mundi perfecisse. Cum enim accepisset acetum, dixit: Consummatum est. Et inclinato capite tradidit spiritum . Sed et hec sanctificatio et benedictio septimi diei, et requies in illa die post opera sua ualde bona, designauit, quod nos singuli post opera bona, que in nobis ipse operatur et uelle et perficere, ad requiem tendimus uite celestis, in qua eterna eius sanctificatione et benedictione perfruamur.  Unde bene idem dies septimus uesperam habuisse non scribitur, quia nimirum perpetuam nostram in illo requiem designat. Denique in septenario numero summa perfectionis accipitur. Ut enim humane rationis causas de septenario numero taceamus,  que asserunt quod idcirco perfectus sit, quia ex primo qui diuidi potest, et primo qui diuidi non potest, existat: certissime scimus quod septenarium numerum Scriptura sacra pro perfectione ponere consueuit. Unde et septimo die Dominum requieuisse ab operibus asserit. Hinc est etiam quod septimus dies in requiem hominibus, id est, in sabbato datus est. Hinc est quod iubileus annus, in quo plenaria quies exprimitur, septem hebdomadibus consummatur, qui monade addita nostre adunationis impletur. Hinc est enim quod perfectione septiformis gratie implendi duodecim sunt apostoli electi. A septenario quippe numero in duodenarium surgitur. Nam septenarius suis in se partibus multiplicatus, ad dnodenarium tendit. Siue enim quatuor  per tria, siue tria per quatuor ducantur, septem in duodecim uertunt. Unde sancti apostoli, qui Trinitatem in quatuor mundi partibus predicare mittebantur duodecim sunt electi, ut etiam numero perfectionem ostenderent, quam uita et uoce predicarent.

Et benedixit, inquit, diei septimo, et sanctificauit illum, quia in ipso cessauerat ab omni opere suo quod creauit, id est, completo mundi ornatu, cessauerat ab instituendis ultra nouis rerum generibus. Neque enim huic sententie contrarium, debet illud estimari, quod dicit ipse: Pater meus usque modo operatur, et ego operor ; respondens uidelicet eis qui propter requiem Dei, Scripture huius auctoritate antiquitus commendatam, sabbatum ab eo  non conseruari querebantur. Cessauerat enim septimo die a condendis generibus creature, quia ultra iam non condidit aliqua genera noua. Deinceps autem usque nunc operatur eorumdem generum administrationem, que tunc instituta sunt, non ut ipso saltem die septimo potentia eius a celi et terre omniumque rerum, quas condiderat, gubernatione cessaret, alioquin continuo dilaberentur.



CAPUT X. Allegorica expositio de sex dierum opere.

Huc usque de primordio mundi nascentis iuxta sensum littere dixisse sufficiat.  Secundum allegoriam autem ita potest accipi quod in principio Deus fecit celum et terram. Principium Christus  est, sicut ipse in Euangelio ait: Ego sum principium, qui et loquor uobis . In hoc igitur principio fecit Deus celum, id est, spirituales, qui celestia meditantur et querunt. In ipso fecit et carnales, qui terrenum hominem necdum deposuerunt. Terra autem erat inanis et uacua. Terra scilicet carnis nostre inanis erat et uacua, priusquam acciperet doctrine formam. Et tenebre erant super faciem abyssi. Quia delictorum cecitas et ignorantie profunda obscuritas corda nostra tegebat. Spiritus autem Dei super cor nostrum tenebrosum et fluidum quasi super aquas iam superferebatur, in quo subsistentes requiesceremus, cuiusque uiuificaremur flatu, et cuius uno ablueremur. Dixit quoque Deus: Fiat lux, id est, illuminatio credulitatis appareat. Prima enim  die lucem fidei dedit, quia prima in conuersione fides est. Unde et ipsum primum in preceptis mandatum est: Dominus Deus tuus, Deus unus est. Propter quam fidem ipse Dominus, etiam uisibiliter in mundo apparere uoluit. Iam tunc Deus iuxta presentie sue gratiam diuisit iustos, id est, filios Dei et lucis, a peccatoribus tanquam a tenebris, istos uocans diem, illos noctem. Nam qui lucis nomine iusti appellantur, audi Apostolum: Fuistis, inquit, aliquando tenebre, nunc autem lux in Domino . Deinde secunda die disposuit Deus firmamentum, id est, solidamentum sanctarum Scripturarum. Firmamentum enim in Ecclesia Scripture diuine intelliguntur, quia celum plicabitur sicut liber. Discreuitque super hoc firmamentum aquas, id est, celestes populos  angelorum, quia non opus habent hoc suscipere firmamentum, ut legem legentes, audiant uerbum Dei. uident enim eum semper et diligunt; sed superposuit ipsum firmamentum legis sue super infirmitatem inferiorum populorum, ut sibi suscipientes cognoscant qualiter discernant inter carnalia et spiritualia, quasi inter aquas superiores et inferiores. Post hec die tertia, collegit in unum aquas inferiores falsas, hoc est, homines infideles, qui cupiditatum tempestate et tentationum carnalium fluctibus quatiuntur, et in seipsis quasi amaritudo includuntur. Segregauit ab eis aridam, populum scilicet fontem fidei sitientem, obfixitque dehinc superborum limites, et cercuit eos, ne turbulentis iniquitatum suarum fluctibus aridam, id est, animam sitientem Deum  conturbent, liceatque ei germinare bonorum operum fructus secundum genus, diligens proximum in subsidiis necessitatum carnalium, habens in se semen secundum similitudinem, ut ex sua infirmitate compatiatur ad subueniendum indigentibus, producens et lignum forti robore et fructiferum, id est, beneficium ad eripiendum eum qui iniuriam patitur de manu potentis, et prebendo protectionis umbraculum ualido robore iusti iudicii. Deinde quarta die, emicuerunt luminaria firmamento legis infixa, id est, euangeliste, doctores et Scripture sancte disputando coherentes, et omnibus inferioribus lumen sapientie monstrantes. Prodiit etiam simul et cetera micantium siderum turba, id est, diuersarum  uirtutum in ecclesia numerositas: que in huius uite obscuritate tanquam in nocte refulgentes, diuidant in hoc firmamento scripture sensibilia et intelligibilia, quasi inter lucem perfectorum et tenebras paruulorum, et sunt in signis uirtutum et miraculorum. Sunt etiam in tempora et annos, quia predicatores propriis temporibus uiuunt et transeunt: uerbum autem Domini manet in eternum . Quare autem primo terra germinauerit, deinde facta sunt luminaria, nisi quia post opera bona uenit illuminatio lucis, ad contemplandam speciem superne uirtutis? Inter hec die quinta facta sunt reptilia animarum uiuarum: homines scilicet renouati in uitam per baptismi sacramentum. Facta sunt et uolatilia, id est, sancte anime ad superna uolantes. Post hec, sexta die,  producit terra animam uiuam, quando nostra caro, abstinens ab operibus mortuis, uiua uirtutum germina parturit, secundum genus scilicet suum, id est, uitam imitando sanctorum sicut ait Apostolus: Imitatores mei estote . Secundum nostrum quippe genus uiuimus, quando in opere bono sanctos uiros quasi proximos imitamur. Deinde producit terra bestias, homines in potentia rerum, siue ferocitate superbie, similiter et pecora, fideles in simplicitate uite uiuentes. Serpentes quoque innoxios, sanctos scilicet uiros, astutie uiuacitate, bonum a malo discernentes, et in quantum fas est reptando scrutantes terrena, per que intelligant sempiterna, non illos uenenosos qui se in huius mundi terrenis cupiditatibus collocant. Post hec fecit Deus hominem  ad imaginem suam, perfectum scilicet uirum, qui non quemlibet sanctorum uirorum imitando, sed ipsam ueritatem contemplabiliter intuendo operatur iustitiam, ut ipsam intelligat et sequatur, ad cuius imaginem factus est secundum ueritatem. Iste etiam accipit potestatem piscium maris, et uolatilium celi, pecorumque, ferarum quoque atque repentium, quia spiritualis quisque effectus, et Deo similis factus, secundum Apostolum iudicat omnia, ipse autem iudicatur a nemine . Quod uero sequitur: Masculum et feminam fecit eos, spirituales in Ecclesia et obedientes ostendit, quia sicut uiro subdita est mulier, sic spirituali et perfecto uiro obediens est is qui minus perfectus est, sicut Apostolus  ait: Rogamus uos, fratres, ut cognoscatis eos qui in uobis laborant, et presunt uobis in Domino . Dicitur enim eis: Crescite et multiplicamini, siue in linguis, siue in spiritualibus intelligentie gradibus, ut dominentur rationis intellectu omnium carnalium perturbationum, quasi insensibilium animantium. Omnis autem herba seminalis, et omne lignum fructuosum, quod hominibus datum est in escam, fideles sunt de oblationibus suis sanctorum necessitatibus communicantes. Unde Apostolus ait: Nam si in spiritualibus participes facti sunt gentiles, debent et in carnalibus ministrare eis . Hec sunt fructifera ligna. In istis ergo gradibus, tanquam in quibusdam diebus, uespera est ipsa perfectio singulorum operum, et mane inchoatio sequentium.  Post hec itaque istorum quasi sex dierum opera bona, ualde sperat homo quietem mentis constitutus in spirituali paradiso, quo significatur uita beata, ubi sons est sapientie, diuisus in quatuor partes uirtutum, ubi edati  ligni uite gratiam, ubi utiles disciplinas morum quasi fructus lignorum carpat. Est namque paradisus uita beatorum. Quatuor flumina, quatuor uirtutes. Ligna eius, omnes utiles discipline lignorum fructus, mores piorum, lignum uite, ipsa bonorum omnium mater sapientia est, de qua scriptum est Salomone dicente: Lignum uite est his qui apprehendunt eam; et qui tenuerit eam, beatus est . Lignum scientie boni et mali, transgressio est mandati experimento. Hactenus sex dierum opera, qualiter in Ecclesia spiritualiter  intelligantur explicata sunt, deinde quid in figuram seculi significent, subiiciendum est. Sex diebus consummauit Deus omnia opera sua: et in septimo requieuit. Sex etatibus humanum genus in hoc seculo per successiones temporum Dei opera insinuant. Quarum prima est ab Adam usque ad Ne, secunda a Ne usque ad Abraham, tertia ab Abraham usque ad Dauid, quarta a Dauid usque ad transmigrationem Babylonie, quinta deinde usque ad humilem aduentum Domini nostri Iesu Christi, sexta que nunc agitur, usquequo mundus finiatur, donec Excelsus ueniat ad iudicium, septima uero intelligitur in requie sanctorum, que scilicet non habet uesperam, quia eam iam terminus nullus claudet. Pergamus ergo breuiter per has omnes mundi etates, et replicantes  ordinem temporum, eorum mystice differentias distinguamus. Primo namque seculo factus est tanquam lux homo in paradiso, in qua etate filios Dei in lucis nomine diuisit Deus a filiis hominum quasi a tenebris, fitque huius diei uespera diluuium. Secundum seculum factum est quasi firmamentum inter aquam et aquam, arca utique illa que natauit inter pluuiam et maria; huius uespera fuit confusio linguarum. Tertium seculum factum est, quando separauit populum suum a gentibus per Abraham, discernens eum quasi aridam ab aquis, ut proferret germen herbarum atque lignorum, id est, sanctos et fructum sanctarum Scripturarum, huius uespera fuit peccatum et malitia pessimi regis Saul. Inde quartum seculum cepit a Dauid, quando constituit  Deus luminaria in firmamento celi, id est, splendorem regni tanquam excellentiam solis, et in lune specie obtemperantem, tanquam Synagogam, et stellas principes eius: cuius etatis fit uespera in peccatis regum, quibus gens illa meruit captiuari in Babyloniam. Porro quinto seculo, id est in transmigratione Babylonie, facta sunt quasi animalia, in aquis, et uolatilia celi, quia tunc Iudei inter gentes tanquam in mari uiuere ceperunt; nec habebant stabilem locum tanquam uolantes aues. Huius diei quasi uespera est multiplicatio peccatorum in populo Iudeorum, quando sic excecati sunt, ut etiam Dominum Iesum non possent cognoscere. Iam sextum seculum fit in aduentu Domini nostri Iesu Christi.  Nam sicut in illa sexta die primus homo Adam de limo terre ad imaginem Dei formatus est, sic et in ista seculi etate sexta secundus Adam, id est, Christus in carne de Maria uirgine natus est, ille in anima uiuente, hic in spiritu uiuificante. Et sicut in illa die fit anima uiua, sic in isto seculo uitam desiderat eternam; et sicut in illa sexta die serpentium et ferarum genera terra produxit, ita in hac sexta etate seculi, gentes uitam appetentes eternam Ecclesia generauit.  Quem etiam sensum uas ostensum Petro manifestauit ; et quemadmodum in illa die creatur masculus et femina, sic in ista seculi etate manifestatur Christus et Ecclesia. Et sicuti preponitur homo in die illa pecoribus, serpentibus et celi uolatilibus, ita Christus in hac  etate gentibus, populis et nationibus, ut ab eo regantur uel carnali concupiscentie dediti sicuti pecora, uel terrena curiositate obscurati quasi serpentes, uel elati superbia quasi aues. Et sicut in illo die pascitur homo et animalia, que cum illo sunt herbis seminalibus, et lignis fructiferis, et herbis uirentibus, sic ista etate spiritualis homo, qui bonus minister est Iesu Christi, cum ipso populo spiritualiter pascitur sanctarum Scripturarum alimentis, et lege diuina ad concipiendam fecunditatem rationum atque sermonum, tanquam herbis seminalibus, partim ad utilitatem morum conuersionis humane, tanquam lignis fructiferis, partim ad uigorem fidei, spei et caritatis in uitam eternam, tanquam herbis uirentibus, que nullo estu tribulationum arescunt, sed  sic spiritualibus cibis, sic istis alimentis pascitur, ut multa intelligat, carnalis autem, id est, paruulus in Christo, tanquam pecus Dei, ut multa credat que intelligere necdum potest; tamen eosdem cibos omnes habent. Huius autem etatis quasi uespera utinam nos non inueniat. Illa est enim de qua Dominus dicit: Putas, ueniens Filius hominis inueniet fidem super terram ? Post istam uesperam fiet mane, cum ipse Dominus in caritate uenturus est. Tunc requiescent cum Christo ab omnibus operibus suis, hi quibus dictum est: Estote perfecti sicut Pater uester, qui in celis est . Tales enim faciunt opera bona ualde. Post talia enim opera speranda est requies in die septimo qui uesperam non habet. Sequitur hinc recapitulatio uniuerse condite  creature.



CAPUT XI. Recapitulatio totius creationis, et de eius mystico intellectu.

Iste sunt generationes celi et terre quando create sunt. Hac conclusione Scriptura sancta tangit eos qui mundum sine initio semper fuisse affirmant, uel qui factum a Deo quidem putant, uerum ex materia quam non fecerit Deus, sed que ceterna ipsi absque initio fuerit Creatori. Dicit enim generationes celi et terre, ipsum ordinem diuine institutionis, quo ornatus eorum per opera sex dierum ad illam usque perfectionem, que superius est designata, peruenit, iuxta quod in Decalogo legis sue dixit ipse conditor:  Sex enim diebus fecit Deus celum et terram, et mare, et omnia que in eis sunt . Quod uero sequitur:

In die quo fecit Dominus Deus celum et terram, et omne uirgultum agri, antequam oriretur in terra, omnemque herbam regionis, priusquam germinaret, nequaquam memorate Dei sententie uideri debet aduersum, sed aperte intelligi, quia diem hoc loco Scriptura pro omni tempore illo posuit, quo primordialis creatura formata est. Neque enim in uno quolibet sex dierum celum factum, uel sideribus illustratum, et terra est separata ab aquis atque arboribus, et herbis consita, sed more sibi solito Scriptura diem pro tempore posuit, quomodo et Apostolus cum ait: Ecce nunc tempus acceptabile, ecce nunc  dies salutis ; non unum specialiter diem, sed totum significat tempus hoc, quo in presenti uita pro eterna salute laboramus. Et propheta non de uno specialiter die, sed de plurimo tempore diuine gratie dicit: In illa die audient surdi uerba libri . Ceterum difficile intellectu est quomodo in uno die fecerit Dominus celum et terram, et omne uirgultum agri, omnemque herbam regionis, nisi forte dixerimus quod in materia informi omnis pariter creatura sit facta, iuxta hoc quod scriptum est: Quia uiuit in eternum, creauit omnia simul .  Rerum quippe substantia simul creata est, sed simul per species formata non est; et quod simul exstitit per substantiam materie, non simul apparuit per speciem forme. Cum enim  simul factum celum terramque describitur, simul spiritualia atque corporalia, simul quidquid de celo oritur, simul factum quidquid de terra producit indicatur. Hinc in superioribus quoque scriptum est: Creauit Deus hominem ad imaginem suam, ad imaginem Dei creauit illum, masculum et feminam creauit eos. Necdum enim Eua facta describitur, et iam homo masculus et femina perhibetur. Sed quia ex Ade latere erat procul dubio femina processura, in illo iam computatur per substantiam, a quo fuerat producenda per formam. Considerare tamen hec et in minimis possumus, ut ex minimis maiora pensemus. Herba namque cum creatur, necdum in illa fructus, necdum sui semen ostenditur. Inest uero ei etiam cum non apparet fructus et semen, quia simul  nimirum sunt in radicis substantia, que non simul prodeunt per temporis incrementa. Sed hanc utique creationem materie, ante omnem diem huius seculi fecit, cum in principio celum creauit et terram, quando et si terra erat inanis et uacua, et tenebre super abyssum, in ipsis tamen terre et abyssi, id est, aquarum natura, quasi per substantiam seminalem, simul condita latebant, que postmodum ex huius opere creatoris non simul erant producenda. Ideoque si hoc dicimus, ad eumdem reuoluitur memorata questio, ut appellationem diei pro significatione temporis positam intelligamus, illius uidelicet quo hec Deus in principio simul cuncta creauit. In die, inquit, quo creauit Dominus Deus celum et terram,  et omne uirgultum agri, antequam oriretur in terra, omnemque herbam regionis priusquam germinaret. Quod si in die quem dicit tempus intelligimus illud designatum, quando ante omnem huius seculi diem facta sunt omnia simul, facilis patet sensus, quod et herba omnis et arbor in ipsius terre substantia sit causaliter facta, priusquam uisibiliter orirentur aut germinarent ex terra. Sin autem appellationem diei, ut consequentius arbitramur, pro significatione positam accipiamus temporis illius, in quo mundus iste per sex dies factus et ornatus est: possumus intelligere quia nunc apertius Scriptura uoluerit explicare quomodo supra dixerit: Quia protulit terra herbam uirentem et afferentem semen iuxta genus suum, lignumque faciens fructum iuxta genus  suum. Non enim sic in primordio rerum hec terra produxit, quomodo nunc si irrigatio adfuerit aquarum, disponente Deo, terra ultro fructificat, sed mirabiliore prorsus opere conditoris tunc antequam aliqui fructus ex terra crescendo orirentur aut germinarent, repente campi omnes et colles erant herbis et arboribus cooperti, habentibus congruam altitudinem stature, diffusionem ramorum, opacitatem foliorum, copiam fructuum, quoniam non paulatim ex terra oriendo uel germinando, et accessu incrementorum proficiendo, sed subdito ex illa existendo acceperunt. Nam et hunc magis sensum subiuncta quoque uidentur uerba iuuare, quibus dicitur:

Non enim pluerat Dominus Deus super terram, et homo non erat qui operaretur terram; sed fons ascendebat  e terra, irrigans uniuersam superficiem terre. Quis enim non uideat, quod hec dici non poterant de prima creatione terre, quando erat adhuc inanis et uacua, et tenebre super faciem abyssi? Nunquid opus erat de pluuia non descendente in terram narrari, eo tempore quo nec ipsa adhuc accipere pluuiam, et nec er dare poterat, eo quod loca utriusque adhuc aque cuncta implerent; sed nec fons ascendere de terra ad irrigandam eam potuit quandiu tota tegebatur abysso. Unde  restat intelligi quod nomine diei supra cum dicitur: In die quo creauit Dominus Deus celum et terram, tempus sit intimatum illud sex dierum primorum, in quo uniuersa mundi est creatura formata. Ubi recte commemoratur quod non pluisset Deus super terram,  et homo non esset qui operaretur terram, ut intelligamus quantum prima terre germinatio a moderna distaret. Nam modo et irrigatione pluuiarum, terra sponte germinat, et industria cultuque hominum multa in hortis sata ac nemoribus procreantur. Sed longe aliter prima herbarum et arborum est perfecta creatio, in qua nouo summi opificis imperio, terra qua arida apparebat, absque pluuia et absque opere humano repente est longe lateque multifariis fructuum expleta generibus. Sed fons, inquit, ascendebat e terra, irrigans uniuersam superficiem terre. De hoc fonte et ascensu eius e terra dicturi, primo uideamus quia prima illa germinatio terre, cuius premissa sententia meminit, sine ulla irrigatione  aquarum Deo iubente facta est. Huius autem fontis qualiscunque erat irrigatio post uestitam herbis ac lignis terram superuenit. Quod ipsis etiam Scripture syllabis probatur, que postquam uerbo preteriti temporis perfecti dicit quia creauit Dominus Deus celum et terram, et omne uirgultum agri omnemque herbam regionis, subiunxit mox uerbo temporis preteriti plusquam perfecti: Non enim pluerat Dominus Deus super terram, et homo non erat qui operaretur terram. Ostendens quod ante creationem uirgultorum et herbarum, pluuiam Deus non miserat. Quid uero postea factum sit statim uerbo preteriti temporis imperfecti subnexuit, dicens: Quia fons ascendebat e terra irrigans uniuersam superficiem terre; in ipsa declinatione uerbi significans, non  hoc semel, sed sepius esse gestum, dum non ait, ascendit, sed ascendebat: dum ergo ascendisse dicitur fons e terra, qui uniuersam eius superficiem rigaret, merito quo ordine ascenderit queritur. Neque aliquid obstat credi quod ita per uices ad irrigandam eam ascenderit ac redierit, quomodo usque hodie solet Nilus ad irriganda Aegypti plana annuatim ascendere, quomodo irrigabat aliquando Iordanis terram Pentapolim, de qua Scriptura ait: quia uniuersa irrigabatur sicut paradisus Domini ; et sicut Aegyptus, antequam subuerteret Deus Sodomam et Gomorrham; quomodo  de quorumdam fontium mira uicissitudine perhibetur, certo annorum interuallo sic eos inundare, ut totam illam regionem rigent, cum alio tempore ex  altis puteis ad potandum sufficientem prebent aquam. Cur fit ergo incredibile  si ex uno abyssi capite, alterna mutatione fluente atque refluente, tunc uniuersa terra rigata est. Quod si, inquit, ipsius abyssi magnitudinem ea parte excepta quod mare dicitur, et euidenti amplitudine, atque amaris fluctibus terras ambit, in ea sola parte quam reconditis sinibus terra continet, unde se omnes fontes diuersis tractibus uenisque distribuunt, et suis quique locis erumpunt, fontem uoluit Scriptura appellare, non fontes, propter nature unitatem, eumque per innumerabiles uias antrorum atque rimarum ascendentem de terra, et ubique dispersis quasi crinibus, irrigantem omnem faciem terre, nec continua specie tanquam maris aut stagni, sed  sicut uidemus ire aquas per alueos fluminum flexusque riuorum, et eorum excessu uicina perfundere, quis non accipiat nisi qui contentioso spiritu laborat? Possunt etiam ita dicta intelligi, omnis terre facies irrigata, quemadmodum dicitur omnis uestis facie colorata, etiamsi non continuatim, sed maculatim fiat, presertim quia tunc in nouitate terrarum, et si non omnia, plura tamen plana fuisse credibile est, qua latius possent erumpentia fluenta dispergi atque distendi. Quapropter de istius fontis magnitudine et multitudine, qui siue unam habuit aliunde eruptionem, siue propter aliquam in terra occultis finibus unitatem, unde omnes aque super terram scatent omnium fontium magnorum atque  paruorum, unus fons dictus est, per omnes dispersiones suas ascendens de terra, et irrigans omnem faciem terre, siue etiam  quia non ait: Unus fons ascendebat de terra, sed ait: Fons autem ascendebat, pro numero plurali posuit singularem, ut sic intelligamus fontes multos per uniuersam terram loca uel regiones proprias irrigantes, sicut dicitur miles, et multi intelliguntur; sicut dicta est locusta et rana in plagis, quibus Aegyptti percussi sunt, cum esset innumerabilis locustarum numerus et ranarum, iam diutius non laboremus. Cum ergo dictum esset creasse Deum herbas et uirgulta, necdum pluuia descendente, neque homine existente qui operatur terram, consequenter hominis creatio subinfertur, ac dicitur:

 Formauit igitur Dominus Deus hominem de limo terre, et inspirauit in faciem eius spiraculum uite, et factus est homo in animam uiuentem. Hic itaque latius hominis factura describitur, qui in die quidem sexto factus est, sed ibi breuiter est commemorata creatio, que hic plenius exponitur. Quia uidelicet in corporis et anime substantiam factus sit, e quibus de limo corpus formatum, anima uero de nichilo sit Deo inspirante creata; sed et femina de eius latere sit dormientis condita. In qua uidelicet sententia uitanda est paupertas sensus carnalis, ne forte putemus Deum uel manibus corporeis de limo formasse corpus hominis, uel faucibus labiisue inspirasse in faciem formati, ut uiuere posset, et spiraculum uite habere. Nam et propheta cum ait: Manus  tue fecerunt me, et plasmauerunt me ; tropica hoc locutione magis quam propria, id est, iuxta consuetudinem qua solent homines operari, locutus est. Spiritus enim est Deus, nec simplex eius substantia lineamentis membrorum corporalium esse composita, nisi ab ineruditis creditur. Formauit igitur de limo Deus hominem, quem uerbo suo de limo fieri iussit.

Inspirauit in faciem eius spiraculum uite, et factus est homo in animam uiuentem, cum ei substantiam anime ac spiritus, in qua uiueret, creauit. Nam ita recte intelligitur spirasse Deum in faciem hominis, spiraculum ei quo uiueret creasse, sicut supra intellectum est: uocauit Deus lucem diem: pro eo positum, quod est uocari ab hominibus fecit. Bene autem  in faciem inspirasse dicitur Deus homini, ut fieret in animam uiuentem, quia nimirum sensus omnes corporis, per quos insitus ei spiritus ea que foris sunt contemplatur, magis in facie uigent, uisus uidelicet, auditus, olfactus, gustus et tactus. Utpote quia pars cerebri anterior, unde sensus omnes distribuuntur, ad frontem collocata est. Nam et tangendi sensus, qui per totum corpus effunditur, etiam ipse ab eadem anteriore parte cerebri ostenditur habere uiam suam, que retrorsum per uerticem atque ceruicem, ad medullam spine deducitur. Congruit autem huic sententie, quod supradictum est: Ad imaginem Dei creauit illum, masculum et feminam creauit eos. Quod enim dictum est, Ad imaginem  Dei creauit illum, non nisi in anima; quod additum, masculum et feminam, non nisi in corpore factum, recte intelligitur. Non enim audiendi sunt qui putant animam partem Dei esse: quia si hominis anima pars Dei esset, nec a seipsa, nec ab aliquo decipi, nec ad aliquid maleficiendum, siue patiendum ulla necessitate compelli, nec in melius uel deterius mutari omnino potuisset. Flatus autem ille Dei qui hominem animauit factus est ab ipso, non de ipso: quia nec hominis flatus, hominis pars est, nec homo eum facit de seipso, sed ex ereo anhelitu sumpto et effuso. Deus uero potuit et de nichilo, et uiuum rationabilemque, quod non potest homo: quamuis nonnulli existiment non tunc animatum primum hominem, quando Deus in eius faciem sufflauit, et factus  est homo in animam uiuentem, sed tunc accepisse Spiritum sanctum. Quodlibet autem horum credibilius ostendatur, animam tamen non esse partem Dei, nec de substantia et natura eius creatam siue prolatam, sed ex nichilo factam, dubitare fas non est.  Mystice autem sic intelligitur: Iste generationes celi et terre quando create sunt, in die quo fecit Dominus celum et terram, et cetera. Huius diei nomine secundum prophetiam omne tempus huius uite significatur, in quo celum et terra facta sunt, id est, in quo creature uisibiles disponuntur, administrantur atque existunt. Sed quid sibi uult, quod nunc nominato celo et terra, adiecit uirgultum agri et herbam regionis, et tacuit cetera que sunt in celo et in terra, uel etiam in mari, nisi quia per  uirgultum agri inuisibilem creaturam demonstrat intelligi, sicut est anima? Dicta autem, uirgultum propter uigorem uite, herba propter eamdem uitam nunquam marcescentem. Deinde addit: Antequam esset super terram: intelligitur antequam anima peccaret. Terrenis enim cupiditatibus sordidata, tanquam super terram nata, uel super terram esset, recte dicitur. Unde adiecit: Nondum enim pluerat Dominus super terram: quasi aperte diceret: Antequam peccaret anima, nondum nubibus Scripturarum pluuiam doctrine Dominus ad animam irrigandam concesserat; nondum propter hominem, qui est terra, Dominus noster nubilum carnis nostre assumpserat, per quod imbrem sancti Euangelii largissimum infudit. Quod uero subiunxit:  Et homo non erat qui operaretur terram: quia nullus homo operatus est in uirgine, unde natus est Christus. Ipse est enim lapis de monte abscisus sine manibus, id est, absque coitu et humano semine, de uirginali utero, quasi de monte humane nature et substantia carnis abscisus. Sed fons ascendebat e terra, irrigans uniuersam superficiem terre. Terra mater uirgo Domini Maria rectissime accipitur, de qua scriptum est: Aperiatur terra et germinet Saluatorem . Quam terram irrigauit Spiritus sanctus, qui fontis et aque nomine in Euangelio significatur. Formauit igitur Deus hominem de limo terre, id est, factus est Christus, iuxta quod ait Apostolus, ex semine Dauid secundum carnem ,  tanquam de limo terre. Et inspirauit in faciem eius spiraculum uite, utique infusionem sancti Spiritus, qui operatus est hominem Christum: Et factus est homo in animam uiuentem: scilicet ut qui perfectus erat Deus, perfectus crederetur et homo.



CAPUT XII. De plantatione paradisi et quatuor fluminum diuisione, in quo homo cultor et custos a Deo constitutus est.

Plantauerat autem Dominus Deus paradisum uoluptatis a principio, in quo posuit hominem quem formauerat. Ab illo utique principio plantasse Deus paradisum credendus est, ex quo irrigans terram omnem, remotis que eam cooperuerunt aquis, herbas et ligna fructifera producere iussit; in quo tamen  hominem die sexto, quo et ipsum formauerat, posuit. Neque ullatenus dubitandum est paradisum in quo positus est homo primus, et si Ecclesie presentis, uel future patrie typum tenet, ad proprietatem littere intelligendum esse, locum scilicet amenissimum, fructuosis nemoribus opacatum, eumdemque magnum, et magno fonte fecundum. Pro eo autem quod nostra editio, que de Hebraica ueritate translata est, habet a principio, in antiqua translatione positum est, ad orientem. Ex quo nonnulli uolunt intelligi quod in orientali parte orbis terrarum sit locus paradisi, quamuis longissimo interiacente spatio, uel Oceani, uel terrarum, a cunctis regionibus, quas nunc humanum genus incolit secretum. Unde nec aque diluuii, que totam nostri orbis superficiem  altissime cooperuerunt, ad eum peruenire potuerunt. uerum siue ibi, seu alibi sit, Deus nouerit, nos tamen locum hunc fuisse, et esse terrenum, dubitare non licet. Denique sequentibus uerbis Scriptura plenius qualiter eum Deus plantauerit, exponit dicens:

Produxitque Dominus Deus de humo omne lignum pulchrum uisu, et ad uescendum suaue; lignum etiam uite in medio paradisi, lignumque scientie boni et mali. Hoc eo die factum intelligitur, quo et reliqua ligna fructifera terra Deo iubente produxit. Sed hic ideo necessario repetitur, ut qualis sit locus paradisi nosse possemus, maxime quia de ligno uite, lignoque scientie boni et mali erat specialiter referendum. In quorum uno homini signum obedientie  quam Deo debebat, in altero sacramentum uite eterne, quam per ipsam obedientiam mereretur, inerat. Et quidem lignum uite inde dictum, quia hanc uirtutem, ut diximus, diuinitus acceperit, ut qui ex eo manducaret, corpus eius stabili sanitate firmaretur, neque ulla unquam infirmitate uel etate in deterius mutaretur, aut in occasum etiam laberetur. Sed hoc ita corporaliter factum est, ut sacramenti quoque esset figura spiritualis, id est, Dei et Domini nostri Iesu Christi, de quo in laude sapientie dictum est: Lignum uite est his qui apprehenderint eam. Et in Apocalypsi sancti Ioannis inquit: Qui uicerit, dabo ei edere de ligno uite quod est in paradiso Dei mei . Quod est aperte dicere:  Qui uicerit tentationem serpentis antiqui, a quo uictus est Adam, dabo quod daturus eram, si uicerit, Ade, ut presenti uisione gloria Christi in eternum reficiatur, ideoque nullo possit incursu mortis attingi. Qui uidelicet Dominus Christus, uirtus et sapientia Dei Patris, in paradiso est regni celestis, quem cum ceteris sanctis etiam confitenti se in cruce latroni promittere dignatus est. Sequitur ut uideamus de ligno scientie dignoscendi bonum et malum. Prorsus et hoc lignum erat uisibile et corporale sicut arbores cetere. Quod ergo lignum esset, non est dubitandum, sed cur hoc nomen acceperit, requirendum. Mihi autem etiam eque consideranti dici non potest quantum placeat illa sententia, non fuisse illam arborem cibo obnoxiam. Neque enim  qui fecerat ualde bona omnia in paradiso instituerat aliquid mali, sed malum fuisse homini transgressione precepti. Oportebat autem ut homo sub Domino Deo positus, alicunde prohiberetur, ut ei promerendi esset Dominum suum ipsa uirtus obedientia, quam possumus uerissime dicere solam esse uirtutem omni creature rationali agenti sub Dei potestate; primumque esset et maximum tumoris uitium ad ruinam sua potestate uelle uti, cuius uitii nomen est in obedientia. Non esset ergo, unde se dominum homo habere cogitaret atque sentiret, nisi ei aliquid iuberetur. Arbor itaque non illa erat mala, sed appellata est scientie dignoscendi bonum et malum, quia si propter prohibitionem ex illa homo ederet, in illa erat precepti futura transgressio,  in qua homo per experimentum pene disceret quid esset inter obedientie bonum et inobedientie malum. Proinde et hoc non in figura dictum, sed uere quoddam lignum accipiendum est, cui non de fructu, uel pomo, quod inde nasceretur, sed ex ipsa re nomen impositum est, que, illo contra uetitum tacto, fuerat secutura.

Et fluuius egrediebatur de loco uoluptatis ad irrigandum paradisum, id est, ligna illa pulchra atque fructuosa, que omnem terram regionis illius opacabant. Quod eo factum fuisse ordine credendum est, quo in hac, quam nos incolimus terram, Nilus plana irrigat Aegypti. Unde quod et supra posuimus dictum est de terra Sodomorum, que uniuersa irrigabatur sicut paradisus Domini, et sicut Aegyptus.  Et prouida utique dispositione Dominus ac conditor rerum in nostro orbe uoluit habere similitudinem nonnullam patrie illius, ad quam possidendam in primo parente creati sumus, ut ad promerendum eius reditum de uicino nos admoneret exemplo, maxime ex flumine illo, quod de paradiso constat emanare. Nilus namque qui irrigat Aegyptum, ipse est Geon, qui in sequentibus de paradiso procedere memoratur. Sicut etiam euersis eisdem Sodomorum ciuitatibus, que quondam ut paradisus Domini irrigabantur, exemplum eorum, qui impie acturi sunt, posuit, ut uestigia perditionis malorum certissima in mundo habentes, uigilantius eterna eorum tormenta fugeremus.

 Qui inde diuiditur in quatuor capita: nomen uni Phison. Constat, astruentibus certissimis auctoribus, horum omnium fluminum, que de paradiso exire referuntur, in nostra terra fontes esse notos. Phisonis quidem, quem nunc Gangen appellant, in locis Caucasi montis. Nili uero, quem Scriptura, ut diximus, Geon nuncupat, non procul ab Atlante monte, qui est ultimus Africe ad occidentem finis. Porro Tigris et Euphrates in Armenia. Unde credendum est quoniam locus ipse paradisi a cognitione hominum est remotissimus, inde quatuor aquarum partes diuidi; sed ea flumina, quorum fontes noti esse dicuntur, alicubi ipsa sub terris, et post tractus prolixarum regionum, locis aliis erupisse, ubi tanquam in suis fontibus noti esse perhibentur. Nam  hoc solere nonnullas aquas facere quis ignorat? Sed ibi hoc scitur, ubi non diu sub terris currunt. Denique eadem ipsa flumina Tigrin, Euphraten et Nilum ferunt historici plerisque in locis terra absumi, et aliquanto interiacente spatio rursus emergentia, solitum agere cursum. Quod etiam ipsum Dominus ad indicium facere credendus est illius cursus, quo hec ad nos de paradiso per occultiores terre sinus uenasque longiores exeunt. Interpretatur autem Phison oris mutatio, siue os pupille; et recte, quia nimirum aliam in nostra terra gratiam faciei, id est, uiliorem multo, quam in paradiso habet, ostendit.

Ipse est qui circuit omnem terram Euilah. Hec est Indie regio, nomen inde habens, quod possessa  sit post diluuium ab Euilah filio Iectan, qui fuit filius Heber patriarche Hebreorum. Quem etiam Iosephus refert cum fratribus suis a flumine Cephene et regione Indie usque ad locum eum qui appellatur Hieria possedisse.

Ubi nascitur aurum, et aurum terre illius optimum est. Et Plinius Secundus narrat Indie regiones auri uenis pre ceteris abundare terris. Unde et insule eorum et , a copia auri siue argenti uocabula sumpserunt.

Ibique inuenitur bdellium et lapis onychinus. Bdellium est, ut idem Plinius dicit, arbor aromatica, colore nigra, magnitudine oliue, et folio roboris, fructuque caprificus, ipsius natura que gummi. Est autem lacryma eius lucida, subalbida, leuis, pinguis,  cereali liquore, et que facile molliatur, gustu amara, odoris boni, sed uino perfusa odoratior, cuius et liber Numerorum meminit: Erat autem, inquiens, man quasi semen coriandri, coloris bdellii , id est, lucidi et subalbidi. Onyx autem lapis est pretiosus, inde appellatus quod habet in se permistum candorem, in similitudinem unguis humani. Greci enim unguem dicunt onychem. Hunc et Arabia gignit, sed Indicus igniculos habet, albis cingentibus zonis. Arabicus autem niger est cum candentibus zonis. Antiqua translatio pro his habet carbunculum et lapidem prasinum. Est autem carbunculus, sicut et nomine probat, lapis ignei coloris, qui noctis quoque tenebras illustrare perhibetur. Est  lapis prasinus uiridantis aspectus. Unde et Grece a porro, quod apud eos dicitur, nomen accepit.

Et nomen fluuio secundo Geon: ipse est qui circuit. omnem terram Aethiopie, et interpretatur pectus siue preruptum.

Nomen uero fluminis tertii Tigris: ipse uadit contra Assyrios. uocatur quoque Tigris propter uelocitatem, instar bestie nimia pernicitate currentis.

Fluuius autem quartus ipse est Euphrates. Euphrates uero interpretatur frugifer siue crescens. Idcirco de Euphrate ubi uadat, quasue terras circumeat, non dicit, quia ipse in uicino profluens  terre repromissionis, facillime a populo Isrel, qui ibidem positus hec lecturus erat, poterat sciri. Quia uero per aquas regeneratrices regressus nobis ad celestia patet, congruit satis dispensationi diuine pietatis, ut ipsum elementum per quod ad supernam patriam reducimur, nobis sit cum paradiso, in quo positus est homo primus, commune, et sicut gratia nos recreans inuisibiliter regni celestis ingressum preparat, ita etiam inuisibiliter ad nostrum orbem de paradiso per terre uenas ipsa, per quam nos recreat, unda prosiliat. Si ergo spiritus ubi uult spirat, et uocem eius audis, sed non scis unde ueniat aut quo uadat , sic etiam decebat ut aqua, que eos quos uult Spiritus sanctificat, ignotis ad nos uiis de paradiso adueniat, et ad ignota nobis  loca redeat, quam tamen de paradiso uoluptatis constat habere originem. Plantauerat autem Dominus Deus paradisum uoluptatis a principio. Paradisus Ecclesia est, sic enim de illa legitur in Canticis canticorum: Hortus conclusus soror mea . A principio autem plantatur paradisus, quia Ecclesia catholica a Christo, qui est principium omnium, condita esse cognoscitur . Fluuius de paradiso exiens, imaginem portat Christi de paterno fonte fluentis, qui irrigat Ecclesiam suam uerbo predicationis et dono baptismi. De quo bene per prophetam dicitur: Dominus Deus noster fluuius gloriosus, exsiliens terram sitientem . Quod quatuor fluminibus de paradiso egredientibus terra rigatur, solidum mentis nostre edificium, prudentia, temperantia,  fortitudo, iustitia continet; quia in his quatuor uirtutibus tota boni operis structura consurgit.  Quatuor ergo paradisi flumina terram irrigant, quia dum his quatuor uirtutibus cor infunditur, ab omni desideriorum carnalium estu temperatur. Item allegorice quatuor paradisi flumina, quatuor sunt Euangelia ad predicationem cunctis gentibus missa. Ligna fructifera, omnes sancti sunt; fructus eorum, opera eorum; lignum uite, sanctus sanctorum utique est Christus, ad quem quisque si porrexerit manum, uiuet in eternum.  Lignum autem scientie boni et mali proprium est uoluntatis arbitrium, quod in medio nostri est positum ad dignoscendum bonum et malum;  de quo, qui, relicta Dei gratia gustauerit, morte morietur.

Tulit ergo Dominus Deus hominem quem formauerat, et posuit eum in paradiso uoluptatis ut operaretur et custodiret illum. Ad eum uidetur respicere locum, in quo supradictum est: Homo non erat qui operaretur terram. uerum nos et in huius expositione uerbi, dicta sancti Patris Augustini exponamus: Quod operaretur, inquit, uel quid custodiret? nunquid forte agriculturam Dominus uoluit operari primum hominem? An non est credibile quod eum ante peccatum damnauerit ad laborem? Ita sane arbitraremur, nisi uideremus cum tanta uoluptate animi agricolari quosdam, ut eis magna pena sit inde ad aliud euocari. Quidquid ergo deliciarum  habet agricultura, tunc utique longe amplius erat, quando nichil accidebat uel terre, uel celo aduersi. Non enim erat laboris afflictio, sed exhilaratio uoluntatis, cum ea que Deus creauerat, humani operis adiutorio letius feraciusque prouenirent, unde Creator ipse uberius laudaretur, qui anime in corpore animali constitute rationem dedisset operandi ac facultatem, quantum animo uolenti satis esset, non quantum inuitum indigentia corporis cogeret. Ut operaretur, inquit, et custodiret illum, custodiret uidelicet eumdem paradisum ipse sibi, ne aliquid admitteret, propter quod inde mereretur expelli. Denique accipit preceptum, ut sit per quod sibi custodiat paradisum, id est, quo seruato non inde proiiciatur. Recte enim quisque dicitur non custodisse  rem suam, qui sic egit ut amitteret eam; etiam si alteri salua sit, qui eam uel inuenit, uel accipere meruit. Est alius in his uerbis sensus, quem puto non immerito preponendum, ut ipsum hominem operaretur Deus et custodiret. Sicut enim homo operatur terram, non ut eam faciat esse terram, sed ut cultam atque fructuosam; sic Deus hominem multo magis quem ipse creauit ut homo sit, eum ipse operatur ut iustus sit, et ut homo ab illo per superbiam non abscedat. Posuit ergo hominem in paradiso uoluptatis, etc. Operaretur, scilicet ut bonus beatusque esset; custodiret uero ut tutus esset, ipsius se dominationi ac protectioni humiliter subdendo.



CAPUT XIII. Ubi preceptum Ade a Deo in paradiso datum est, et Adam nomina cunctis animantibus imposuit.

Precepitque ei dicens: Ex omni ligno paradisi comede, de ligno autem scientie boni et mali ne comedas. Non est credendum quod in ligno illo aliquid mali naturaliter inesset, sicut et supra docuimus, sed ab eo ligno quod malum non erat prohibitus est homo, ut ipsa per se precepti conseruatio bonum illi esset et transgressio malum. Denique a peccante nichil aliud appetitum est, nisi non esse sub dominatione Dei, quando illud admissum est, in quo, ne admitteretur, sola deberet iussio dominantis attendi. Que si sola attenderetur, quid aliud quam Dei uoluntas amaretur? quid aliud quam Dei uoluntas humane  uoluntati preponeretur? Nec fieri potest ut uoluntas propria non grandi ruine pondere super hominem cadat, si eam uoluntati superioris extollendo preponat. Hoc expertus est homo contemnens preceptum Dei, et hoc experimento didicit, quid interesset inter bonum et malum; bonum scilicet obedientie, malum autem inobedientie, superbie, contumacie, peruerse imitationis Dei, et noxie libertatis. Hoc autem in quo ligno accidere potuit, ex ipsa re, ut iam supradictum est, nomen accepit. Preceptum quod accepit figuraliter Christus, nos accipimus in illo quia unusquisque Christianus non incongrue gestat personam Christi, dicente ipso Domino: Que fecistis uni ex minimis istis, mihi fecistis .  Dicitur ergo Ex omni ligno  paradisi comedes; de ligno autem scientie boni et mali ne comedas. Precipitur enim nobis ut fruamur omni ligno paradisi, quo significantur spirituales delicie. Fructus autem spiritus est caritas, gaudium, pax, longanimitas, benignitas, bonitas, mansuetudo, continentia, castitas , sicut dicit Apostolus. Et non tangamus lignum in medio paradisi plantatum scientie boni et mali, id est, non uelimus superbire de natura arbitrii nostri, que media est, ut decepti propter scientiam experiamur ad malum.

In quocunque enim die comederis ex eo, morte morieris. Non ait: Si comederis mortalis, eris. In quocunque, inquit, die comederis ex eo, morte morieris. Mortuus namque est homo in anima cum peccauit,  quia recessit ab eo Deus, qui est uita anime. Cuius merito mortis secuta est etiam mors corporis, discedente ab illo anima, que est uita eius. Queque mors eidem primo homini tunc euenit, cum presentis uite terminum accepit, non paruo post tempore quam uetitum comedit. Potest et ita intelligi quod illam mortem in eis fecerit dies ille, in quo peccauerat, quam Apostolus gemens dicit: Condelector legi Dei secundum interiorem hominem; uideo autem aliam legem in membris meis repugnantem legi mentis mee, et captiuantem me in lege peccati, que est in membris meis. Infelix ego homo, quis me liberabit de corpore mortis huius?  Non enim sufficeret ei si diceret: Quis me liberabit de hoc mortali corpore? sed de corpore, inquit, mortis  huius. Sicut etiam illud: Corpus quidem mortuum est, inquit, propter peccatum. Nec ibi ait mortale, sed mortuum, quamuis utique et mortale, quia moriturum. Non ita credendum est fuisse illa corpora, sed licet animalia nondum spiritualia, non tamen mortua, id est, que necesse est ut morerentur, quod eo die factum est, quo lignum contra uetitum tetigerunt.

 Mystice autem tulit Deus hominem et posuit eum in paradisum, hoc est: assumpsit Deus carnem, et factus est caput Ecclesie. Ut operaretur et custodiret illum, id est, uoluntate Patris, ex omnibus gentibus Ecclesiam adimpleret; atque impleretur sermo, quem Dominus dixit: Ego seruabam  eos in nomine tuo, quos dedisti mihi custodiui . Pensandum magnopere est, quia bona prodesse nequeunt, si mala que subrepunt non cauentur. Perit omne bonum quod agitur, si non sollicite in humilitate custodiatur. Unde bene quoque de ipso parente nostro dicitur: Posuit eum Dominus in paradisum uoluptatis, ut operaretur et custodiret illum. Operatur quippe qui agit bonum quod precipitur, sed quod operatus fuerat perdit, cui hoc subripitur quod prohibetur. Unde magnopere oportet et bona semper agere, et ab ipsis nos bonis operibus caute in cogitatione custodire, ne si mentem eleuent bona sint, que non auctori militant sed elationi.



CAPUT XIu.  De factura mulieris ex costa Ade.

Dixit quoque Dominus Deus: Non est bonum esse hominem solum, faciamus ei adiutorem similem sibi. Et hec locutio Dei non corporali uoce foras in auras emissa, sed interna ratione diuine uoluntatis, per quam creata sunt omnia, ineffabiliter facta esse credenda est. Iuxta quod et supra docuimus, ubi scriptum est: Faciamus hominem ad imaginem et similitudinem nostram. Si autem querit aliquis ad quam rem fieri oportuerit hoc adiutorium, audiat responsum sancti Augustini, cuius et superius uerba sepissime tacito eius nomine posuimus. Nihil, inquit, aliud probabiliter occurrit, quam propter filios procreandos, sicut adiutorium semini in terra est, ut uirgultum ex utrarum parte nascatur. Hoc enim  et in prima rerum creatione dictum erat: Masculum et feminam fecit eos, et benedixit eis dicens: Crescite et multiplicamini, implete terram et dominamini eius. Que ratio conditione et coniunctionis masculi et femine atque benedictio, nec post peccatum hominis penamque defecit. Ipsa enim est, secundum quam nunc terra hominibus plena est dominationibus eius. Quanquam enim iam emissi de paradiso conuenisse et genuisse commemorentur, tamen non uideo quid prohibere potuerit, uti essent eis etiam in paradiso honorabiles nuptie et thorus immaculatus. Hoc Deo prestante fideliter iusteque uiuentibus, eque obedienter sancteque seruientibus, ut sine ullo inquiete ardore libidinis, sine ullo labore ac dolore pariendi, fetus ex eorum semine gigneretur, non ut morientibus  parentibus filii succederent, sed ut illis qui genuissent in aliquo forme statu manentibus, et ex ligno uite quod ibi plantatum erat corporalem uigorem sumentibus, et illi qui gignerentur ad eumdem perducerentur statum, donec certo numero impleto, si iuste omnes obedientesque uiuerent, tunc fieret illa commutatio, ut sine ulla morte animalia corpora conuersa in aliam qualitatem, eo quod ad omnem nutum regenti se spiritui deseruirent, et solo spiritu uiuificante sine ullis alimentorum corporalium sustentaculis uiuerent, spiritualia uocarentur. Nam si Enoch et Elias in Adam non mortui, mortisque propaginem in carne gestantes, quod debitum ut soluant, creduntur etiam redituri ad hanc uitam, et,  quod tandiu dilatum est, morituri, nunc tamen in alia uita sunt, ubi ante resurrectionem carnis, antequam animale corpus in spirituale mutetur, nec morbo, nec senectute deficiunt, quanto iustius atque probabilius primis illis hominibus prestaretur sine ullo suo parentumue peccato uiuentibus, ut in meliorem aliquem statum filiis genitis cederent, unde seculo finito cum omni posteritate sanctorum in angelicam formam, non per carnis mortem, sed per Dei uirtutem multo felicius mutarentur.

Formatis igitur Dominus Deus de humo cunctis animantibus terre, et uniuersis uolatilibus celi, adduxit ea ad Adam. Si quem mouet, quia non dixit, formatis de humo cunctis animantibus terre, et de aquis uniuersis uolatibus celi, sed tanquam utraque  genera de terra formauerit, Formatis, inquit, Dominus Deus, de humo cunctis animantibus terre, et uniuersis uolatilibus celi; uideat duobus modis esse intelligendum: aut tacuisse nunc unde formauerit uolatilia celi, quia et tacitum possit occurrere, ut non de terra utrumque accipiatur Deum formasse; sed tantummodo animantia terre et uolatilia celi, etiam tacente Scriptura intelligamus, unde formauerit aut terram uniuersaliter sic appellatam simul cum aquis, quemadmodum appellata est in illo psalmo, ubi celestium laudibus terminatis ad terram facta est conuersio sermonis et dictum: Laudate Dominum de terra, dracones et omnes abyssi, et cetera ; Nec postea dictum est: Laudate Dominum de aquis. Ibi enim sunt omnes abyssi, que  tamen de terra laudant Dominum. Ibi etiam reptilia et uolatilia pennata, que nichilominus de terra laudant Deum secundum istam uniuersalem appellationem terre, secundum quam etiam de toto mundo dicitur: Deus qui fecit celum et terram, siue de arida, siue de aquis quecunque creata sunt, de terra ueraciter intelliguntur creata.

Adduxit ea, inquit, ad Adam ut uideret quid uocaret ea. Non est cogitandum carnaliter, quod ita adduxerit Deus animantia terre uel aues ad Adam, quomodo solet pastor gregem minare suum de loco ad locum; sed magis intelligendum, quia sicut diuina potentia, cum uoluit, hec de aquis uel de terra creauit; ita etiam eadem occulto nutu sue potentie quando uoluit, ad hominem conspicienda perduxit.  Quomodo etiam ad arcam Ne cuncti generis uolatilia uel quadrupedia non hominis manu congregata, sed diuinitus acta uenisse, eamque intrasse leguntur, nescientibus quidem ipsis ad quid uenirent, sciente autem homine qui ea uenientia in arcam Deo docente ac iubente suscipiebat.

Omne enim quod uocauit Adam anime uiuentis, ipsum est nomen eius. Appellauitque Adam nominibus suis cuncta animantia terre, et uniuersa uolatilia celi, et omnes bestias terre. Constat Adam in ea lingua qua totum genus humanum usque ad constructionem turris, in qua lingue diuise sunt, loquebatur, animantibus terre et uolatilibus nomina imposuisse. Ceterum in deiectione turris, cum Deus suam cuique  genti propriam atque diuersam tribueret linguam, tunc eis credenda sunt etiam animantium uocabula, quomodo et rerum ceterarum, iuxta suam cuique distinxisse loquelam: quamuis etiam non latet homines postea plurimis que sibi noua forte occurrerent rebus, siue animantibus, per singulas gentes iuxta suum placitum indidisse uocabula, et nunc etiam inde discernere solere. Denique de piscibus adducis ad Adam ut eis nomina imponeret, nil Scriptura refert: quibus tamen credibile est paulatim cognitis pro diuersitate gentium nomina ab omnibus esse diuersa imposita. Primam autem linguam fuisse generi humano Hebream uidetur, ex eo quod nomina cuncta hominum quousque ad diuisionem linguarum in Genesi legimus, illius constat esse loquele.  Causa autem adducendi ad Adam cuncta animantia terre et uolatilia celi, ut uideret quod uocaret ea et eis nomina imponeret, hoc est, ut sic Deus demonstraret homini quanto melior esset omnibus irrationabilibus animantibus. Ex hoc enim apparet ipsa ratione hominem meliorem esse quam pecora, quod distinguere et nominatim ea discernere non nisi ratio potest, que melior est. Spiritualiter uero, faciamus ei adiutorium simile sui, quia in ipso homine suscepto Ecclesia Deo copulata est. Appellauit Adam nominibus suis cuncta animantia et uolatilia celi, et bestias terre, significans gentes que salue fierent in Ecclesia, et per Christum nomen erant accepture quod prius non habuerant, sicut scriptum est: Et uocabo seruos meos nomine  alio.

Adam uero non inueniebatur adiutor similis eius; utique quamuis fidelis aut iustus sit quisque, Christo tamen equari non potest. Quis enim, inquit Moyses, similis tibi in diis, Domine? Nam et Dauid ait: Speciosus forma pre filiis hominum . Nemo enim poterat a morte genus hominum liberare, et ipsam mortem superare nisi Christus, sicut Apocalypsis ait: Nemo inuentus est dignus, neque in celo, neque in terra, neque infra terram aperire librum .

Immisit ergo Dominus Deus soporem in Adam. Cumque obdormisset, tulit unam de costis eius, et repleuit carnem pro ea, et edificauit Dominus Deus costam quam tulerat de Adam in mulierem. Quod  mulier de uiri latere facta est, propter ipsius coniunctionis uim commendendam, ita fieri oportuisse credendum est. Quod autem dormienti illi factum est, quod osse detracto in huius locum caro suppleretur, altioris mysterii gratia factum est. Significabatur enim quod de latere Christi in cruce per mortem sopiti, sacramenta essent salutis exitura, uidelicet sanguis et aqua, de quibus sponsa illi conderetur Ecclesia. Nam si tanti sacramenti non esset figura in creatione femine premittenda, quid opus erat dormisse Adam, ut costam illi Deus de qua feminam faceret tolleret, qui et uigilanti ac non dolenti idem facere poterat? Quid necessarium fuit, ut cum os quod de uiri latere sumptum est in feminam  condebatur, in locum ossis, non es, sed caro suppleretur, nisi quia figurabatur quod Christus propter Ecclesiam infirmus, at uero Ecclesia per ipsum esset firma futura? Unde eiusdem mysterii gratia typico quoque uerbo usa est Scriptura ut non diceret fecit, aut formauit, aut creauit, sicut in omnibus supra operibus, sed edificauit, inquit, Dominus Deus costam quam tulerat de Adam in mulierem, non tanquam corpus humanum, sed tanquam domum: que domus sumus nos, si fiduciam et gloriam spei usque ad finem firmam retineamus. Taliter enim decebat, ut humani generis origo Deo cooperante procederet, quatenus redemptione ipsius que in fine erat seculi per eumdem uentura conditorem concinentibus figuris testimonium daret.  Sciendum  uero est quia nequaquam culmen contemplationis attingimus, si non ab exteriori cure oppressione cessamus. Nequaquam nosmetipsos intuemur, ut sciamus aliud in nobis esse rationale quod regit, aliud animale quod regitur, nisi ad secretum silentii recurrentes, ab omni exterius perturbatione sopiamur. Quod silentium nostrum bene Adam dormiens figurauit, de cuius mox latere mulier processit, qua quisquis ad interiora intelligenda rapitur, a rebus inuisibilibus mentis oculos claudit, et tunc in seipso uel que preesse debeant uiriliter, uel que subesse possint infirma distinguit, ut aliud in ipso sit quod regere ualeat tanquam uir, aliud tanquam femina quod regatur.

Et adduxit eam ad Adam. Dixitque Adam: Hoc  nunc os ex ossibus meis, et caro de carne mea. Quoniam Adam adductis ad se animantibus terre et uolatilibus cunctis, nullum in his sibi simile inuenerat, merito nunc ubi adiutorium simile sui factum atque ad se adductum uidit, agnouit et exclamauit dicens: Hoc nunc os ex ossibus meis, et caro de carne mea. Nunc uidelicet, quia prius uisis animantibus aliis, simile sibi non uiderat. Os autem de ossibus meis, et caro de carne mea: quia cetera que os et carnem habentia uiderat nominatimque distinxerat, non ex sua substantia, sed ex terra uel aquis esse facta nouerat. Sicut uero aliis uocabulum ad se adductis posuerat, sic restabat, ut ei quem sibi similem ac de suo corpore creatum cognouit nomen inderet.

 Hec, inquit, uocabatur uirago, quoniam de uiro sumpta est. Quomodo autem Latine etymologia congruit in his nominibus, cum a uiro nuncupatur uirago, ita conuenit et Hebrea, in qua uidelicet lingua uir appellatur is [Figure: [Hebrew text] 10Kb] et deriuato ab hoc nomine, femina dicitur issa [Figure: [Hebrew text] 10Kb] Denique quod is appelletur Hebraice uir, testatur etiam nomen Isrel [Figure: [Hebrew text] 10Kb] qui uir uidens Deum interpretatur. Sed et sacramentis Christi et Ecclesie conuenit aptissime, quod Adam mulierem de sua carne creatam, nominis sui participem fieri uoluit, quia et Dominus noster iehsu Christus, eque Ecclesie quam per sui corporis et sanguinis pretium redemit sibique adoptauit in sponsam, participium sui nominis donauit, ut a Christo  uidelicet Christiana uocaretur, a Iesu, id est, Saluatore, salutem consequeretur eternam. Non autem pretercundum, quod sopor ille, siue exstasis, id est, mentis excessus, ut antiqua translatio habet, quam Dominus transmisit in Adam, recte intelligitur, ut sanctus Augustinus dicit, ad hoc immissa, ut ipsius mens per exstasin particeps fieret tanquam angelice curie, et intrans in sanctuarium Dei, intelligeret nouissima. Denique euigilans tanquam prophetia plenus, cum ad se adductam mulierem suam uideret, eructauit continuo magnum sacramentum quod commendauit Apostolus: Hoc nunc os ex ossibus meis, et caro de carne mea. Hec uocabitur uirago, quia de uiro sumpta est, et quod sequitur.

Quamobrem relinquet homo patrem suum et matrem,  et adherebit uxori sue, et erunt duo in carne una. Que uerba cum primi hominis fuisse Scriptura ipsa testatur, Dominus tamen in Euangelio Deum dixisse declarauit. Ait enim: Non legistis quia qui fecit ab initio, masculum et feminam fecit eos? et dixit: Propter hoc dimittet homo patrem et matrem, et adherebit uxori sue, et erunt duo in carne una , ut hinc intelligeremus propter exstasin que precesserat in Adam, hoc eum diuinitus tanquam prophetam dicere potuisse. Si ergo Christus adhesit Ecclesie, ut essent duo in carne una, quomodo reliquit patrem, quomodo matrem? Quia cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens . Hoc est enim,  reliquit patrem, non quia deseruit, et recessit a Patre, sed quia non in ea forma apparuit hominibus in qua equalis est Patri. Quomodo reliquit matrem? Relinquendo Synagogam Iudeorum de qua secundum carnem natus est, et inherendo Ecclesie quam ex omnibus gentibus congregauit, ut pace noui testamenti essent duo in carne una; quia cum sit Deus apud Patrem Deum, factus est per carnem particeps noster, ut illius capitis corpus esse possemus.

Erat autem uterque nudus, Adam scilicet et uxor eius, et non erubescebant, et merito. Quid enim puderet, quando nullam legem senserunt in membris suis repugnantem legi mentis sue? que illos pena peccati, post perpetrationem preuaricationis secuta est, usurpante inobedientia prohibitum, et iustitia  puniente commissum. Quod antequam fieret, nudi erant, ut dictum est, et non confundebantur. Nullus erat motus in corpore cui uerecundia deberetur nichil putabant uelandum, quia nichil senserant refrenandum.



CAPUT Xu. De suggestione serpentis et seductione Ade et coniugis eius.

. Sed et serpens erat callidior cunctis animantibus terre que fecerat Dominus Deus. Potest iste serpens non irrationali anima sua, sed alieno iam spiritu, id est, diabolico, callidior dici cunctis animantibus. Quantumlibet enim preuaricatores angeli de supernis sedibus sue peruersitatis et superbie  merito deiecti sunt, natura tamen excellentiores sunt omnibus animantibus terre propter rationis eminentiam. Quid ergo mirum si suo instinctu diabolus iam implens serpentem, eique suum spiritum miscens, eo more quo uates demoniorum impleri solent, callidissimum reddiderat omnium animantium terre? siue ut alia dicit editio, sapientissimum omnium bestiarum, secundum animam uiuam irrationabilemque uiuentium?  Si ergo queritur cur Deus tentari permiserit hominem, quem tentatori consensurum esse presciebat, occurrit ratio uera, non magne laudis futurum fuisse hominem, si propterea posset bene uiuere, quia nemo male uiuere suaderet, cum et in natura posse, et in potestate haberet uelle non consentire suadenti, adiuuante tamen illo qui  superbis resistit, humilibus autem dat gratiam . Nec arbitrandum est quod esset hominem deiecturus iste tentator, nisi precessisset in anima hominis quedam elatio comprimenda, ut per humiliationem peccati quam de se falso presumpserit, disceret. uerissime quippe dictum est: Ante ruinam exaltatur spiritus, et ante gloriam humiliatur . Sic autem quidam mouentur de hac primi hominis tentatione, quod eam fieri permiserit Deus, quasi nunc non uideant uniuersum genus humanum, diaboli insidiis sine cessatione tentari. Cur et hoc permittit Deus? an quia probatur, ut exerceatur uirtus et est palma gloriosior non consensisse tentatum, quam non potuisse tentari? Si autem queritur cur potissimum per serpentem diabolus tentari  permissus sit, iam hoc significandi gratia factum est, non quod diabolus aliquid ad instructionem nostram significare uoluerit, sed cum accedere ad tentandum non posset nisi permissus, num aliud posset, nisi quod permittebatur accedere? Quidquid igitur serpens ille significauit, ei prouidentie tribuendum est, sub qua et ipse diabolus habet quidem cupiditatem nocendi, facultatem autem non nisi que datur, uel ad subuertenda ac perdenda uasa ire, uel ad humilianda siue probanda uasa misericordie. Non itaque serpens uerborum sonos intelligebat, qui ex illo fiebant ad mulierem; neque enim conuersa credenda est anima eius in naturam rationalem, quandoquidem nec ipsi homines quorum rationalis natura est, cum demon in eis loquitur ea passione cui exorcista requiritur,  sciunt quid loquantur; quanto minus ille intelligeret uerborum sonos quos per eum et ex eo diabolus illo modo faciebat, qui hominem loquentem non intelligeret, si eum a diabolica passione immunis audiret.

Dixit ergo ad mulierem: Cur precepit uobis Deus ut non comederetis de omni ligno paradisi? Cui respondit mulier: De fructu lignorum que sunt in paradiso uescimur, de fructu uero ligni quod est in medio paradisi, precepit nobis Deus ne comederemus, et ne tangeremus illud, ne forte moriamur. Ideo prius interrogauit serpens et respondit hoc mulier, ut preuaricatio esset inexcusabilis: neque ullo modo dici posset id quod preceperat Deus oblitam fuisse mulierem.  Callidus namque humani generis inimicus, quod in paradiso egit, hoc quotidie agere non desistit. uerba quippe Dei de cordibus hominum molitur euellere, atque in eis ficta promissionis sue blandimenta radicare. Quotidie id quod Deus minatur leuigat, et ad hoc credendum quod falso promittit inuitat. Falso enim pollicetur temporalia, ut mentibus hominum ea supplicia leuiget, que Deus minatur eterna. Nam cum presentis uite gloriam spondet, quid aliud dicit: Gustate et eritis sicut dii? ac si aperte dicat: Temporalem concupiscentiam tangite, et in hoc mundo sublimes apparete. Et cum timorem diuine sententie a corde amouere conatur, quid aliud loquitur quam id quod primis hominibus dicit: Cur precepit uobis Deus ut non comederitis de  omni ligno paradisi? Sed quia diuino munere receptus homo iustitiam recipit, quam dudum conditus amisit, robustior se iam contra blandimenta callide persuasionis exercet, quia experimento didicit, quantum obediens esse debeat precepto; et quem tunc culpa ad penam, nunc pena sua restringit a culpa; et tanto magis delinquere metuit, quanto, cogente supplicio, et ipse iam quod perpetrauit accusat.

Dixit autem serpens ad mulierem: Nequaquam morte moriemini. Scit enim Deus, quod in quocunque die comederitis ex eo, aperientur oculi uestri, et eritis ut dii, scientes bonum et malum. Quid hic intelligitur, nisi persuasum esse eis ut sub Deo esse nollent, sed in potestate potius sine Deo, ut legem eius non obseruarent,  quasi inuidentis sibi ne se ipsi regerent, non indigentes illius eterno lumine, sed utentes proprio, prouidentes quasi oculis suis ad dignoscendum bonum et malum, quod ille prohibuisset. In quibus uerbis notandum quanta arte nequitie diabolus hominem ab initio tentauerit, qui non solum eum inobedientiam contemptumque sui creatoris uelut sibi inuidentis docuit, sed et numerositatem deorum illi credendam proposuit, dicens: Et eritis sicut dii, quatenus et si forte ad inobedientiam eos pertrahere nequiret, fidei tamen qua unum Deum colebant castitatem corrumperet. Si uero pertraheret, in utroque uictor existeret. Quomodo his autem uerbis crederet mulier a bona atque utili re diuinitus se fuisse prohibitos, nisi iam inesset menti amor ille  proprie potestatis, et quedam de se superba presumptio, que per illam tentationem fuerat conuincenda et humilianda? Denique uerbis non contenta serpentis, considerauit lignum.

uiditque, ut Scriptura dicit, quod bonum esset ad uescendum, et pulchrum oculis, aspectuque delectabile; et non credens posse inde se mori, arbitror quod putauerit Deum alicuius significationis causa dixisse: Si manducaueritis, morte moriemini. Atque ideo: Tulit de fructu illius et comedit, deditque uiro suo, fortassis etiam cum uerbo suasorio, quod Scriptura intelligendum tacens reliquit. An forte nec suaderi iam opus erat uiro, quando eam illo cibo mortuam non esse cernebat? Antiquus hostis contra primum hominem  parentem nostrum in tribus se tentationibus erexit, quia hunc uidelicet gula, uana gloria et auaritia tentauit, sed tentando superauit, quia sibi eum per consensum subdidit. Ex gula quippe tentauit, cum cibum ligni uetitum ostendit, atque comedendum suasit. Ex uana autem gloria tentauit, cum diceret, Eritis sicut dii. Et profecto ex auaritia tentauit, cum diceret: Scientes bonum et malum. Auaritia enim non solum pecunie est, sed etiam altitudinis. Recte enim auaritia dicitur, cum supra modum sublimitas ambitur. Si enim non ad auaritiam honoris rapina pertineret, nequaquam Paulus de unigenito Filio diceret: Non rapinam arbitratus est esse se equalem Deo . In hoc ergo diabolus parentem nostrum ad superbiam traxit, quo eum ad auaritiam  sublimitatis excitauit. Sed quibus modis primum hominem strauit, eisdem modis secundo homini tentato succubuit. Per gulam tentauit cum dixit: Dic ut lapides isti panes fiant . Per uanam gloriam tentauit cum dixit: Si Filius Dei es, mitte te deorsum . Per sublimitatis auaritiam tentauit, cum regna omnia mundi ostendit dicens: Hec tibi omnia dabo si procidens adoraueris me . Sed eisdem modis a secundo homine uictus est, quibus primum hominem uicisse se gloriabatur, ut a nostris cordibus ipso aditu captus exeat quo nos aditu intromissus tenebat.

Qui comedit, et aperti sunt oculi amborum, quo, nisi adinuicem concupiscendum? ad peccati penam carnis ipsius morte conceptam? ut iam esset corpus  non animale tantum, quod poterat, si obedientiam conseruarent, in meliorem spiritualemque habitum sine morte mutari, sed etiam corpus mortis, in quo lex in membris repugnaret legi mentis. Neque enim clausis oculis facti erant, et in paradiso deliciarum ceci palpantesque oberrabant. Tale est illud Euangelii, cum diceret de illis duobus, quorum unus erat Cleophas, quod cum fregisset eis Dominus panem, aperti sunt oculi eorum, et cognouerunt eum , quem per uiam non cognouerunt, non utique clausis oculis ambulantes, sed eum cognoscere non ualentes. Ad hoc ergo aperti sunt oculi primorum hominum, ad quod antea non patebant, quamuis ad alia paterent. Serpens autem ille, sapientior omnium bestiarum, indicat diabolum, qui inde serpens dicitur, quod uolubili  uersetur astutia. Sed quid est quod ipse per mulierem decepit et non per uirum? quia non potest ratio nostra seduci ad peccandum, nisi precedente delectatione carnali infirmitatis affectu, que magis debet obtemperare rationi tanquam uiro dominanti. Hoc enim in unoque geritur homine, in occulto quodam secretoque coniugio. Suggestionem quippe serpentem accipimus, mulierem uero animalem corporis sensum, rationem autem uirum. Ergo quando occurrit mala suggestio quasi serpens loquitur; sed si sola cogitatio oblectetur illius suggestionis, et ratione refrenante consensus explendi operis non succedat, sola mulier uidetur comedisse illicitum. Quod si ipsum peccatum etiam et mens perpetrandum decernat,  iam uir deceptus est, iam mulier dedisse uiro cibum uidetur. Illecebre enim consentire, de ligno prohibito manducare est. Tunc quippe iure a beata uita tanquam a paradiso expellitur homo, peccatumque ei imputatur, etiamsi non subsequatur effectus, quia etsi non est in factis culpa, in confessione tamen rea tenetur conscientia. Hec secundum anagogen; ceterum iuxta metaphoram poterit callidus serpens iste, hereticorum uersutiam designare. Nonnulli enim loquacius atque subtilius promittunt curiositate secretorum adapertionem atque scientiam boni et mali, et in ipso homine tanquam in arbore, que plantata est in medio paradisi, eam etiam dinoscendam demonstrare. Contra hunc serpentem clamat Apostolus, cum dicit: Metuo ne sicut serpens Heuam  seduxit astutia sua, sic sensus uestri corrumpantur . Seducitur autem uerbis huius serpentis carnalis nostra concupiscentia: et per illam deceptus est Adam, non Christus, sed Christianus. Dicit ergo iste ad mulierem: Cur precepit uobis Deus ut comederetis ex omni ligno paradisi? Sic et hereticorum curiosa cupiditas, sic praui predicatores ad diligendam erroris fallaciam auditorum carnalium corda succendunt, dicentes: Quare fugistis scientiam habere latitantem? Noua semper exquirite, boni malique scientiam perpetrate. Unde apud Salomonem mulier illa, hereticorum speciem tenens, dicit: Aque furtiue dulciores sunt, et panis absconditus suauior . Subiecit denique idem serpens: Quacunque die comederitis, statim aperientur oculi uestri, et  eritis sicut dii, scientes bonum et malum. Sic et omnes generaliter heretici diuinitatis meritum profitentur, atque scientie pollicitatione decipiunt et reprehendunt eos, si quos simpliciter credentes inuenerint; et quia omnia carnalia persuadent, quasi ad carnalis oculorum adapertionem conantur adducere, ut interior oculus obscuretur. uidit igitur mulier quod bonum esset lignum, tulitque de fructu illius et comedit. Mulier comedit antea et non uir, ideo, quia facilius carnales persuadentur ad peccatum, nec uelociter spirituales decipiuntur. Et dedit uiro suo, et comedit, utique quia post delectationem carnalis concupiscentie nostre, etiam ratio nostra subiicitur ad peccatum, unde quedam lubrica in cogitatione uersemus. Pro uidendum nobis est, quia intueri non debet quod non  licet concupisci. Ut enim munda mens in cogitatione seruetur a lasciuia uoluptatis sue, deprimendi sunt oculi, quasi quidam raptores, a culpa. Neque enim Heua lignum uetitum contigisset, nisi hoc prius incaute respiceret. Hinc ergo pensandum, quanto debemus moderamine erga illicita uisum restringere, nos qui moraliter uiuimus, si et mater uiuentium per oculos ad mortem uenit. Hinc etiam sub Iude uoce qui exteriora uidendo, non concupiscens bona, interiora perdiderat, propheta dicit: Oculus meus depredatus est animam meam . Concupiscens enim uisibilia, inuisibiles uirtutes amisit. Qui ergo interiorem fructum per exteriorem uisum perdidit, per oculum corporis pertulit predam cordis. Unde  nobis ad custodiendam cordis munditiam, exteriorum quoque sensuum disciplina seruanda est. Nam quantalibet uirtute mens polleat, quantalibet grauitate uigeat, carnales tamen sensus puerile quiddam exterius perstrepunt; et nisi interioris grauitatis pondere, et quasi iuuenili quodam uigore frenentur, ad fluxa queque et leuia mentem inermem trahunt. In primo parente nostro didicimus quia tribus modis omnis culpe nequitiam perpetramus: suggestione scilicet, delectatione, consensu. Primum itaque per hostem, secundum uero per carnem, tertium per spiritum perpetratur. Insidiator enim praua suggerit, caro se delectationi subiicit, atque ad extremum spiritus uictus delectatione consentit. Unde et serpens praua suggessit. Heua autem quasi caro se delectatione  subdidit, Adam uero uelut spiritus suggestione, delectatione superatus, assensit. Suggestionem itaque per peccatum agnoscimus, delectatione uincimur, consensu etiam ligamur. Unde et exclamandum nobis cum Apostolo: Infelix ego homo, quis me liberabit de corpore mortis huius?  ut exaudiamus subsequentem nos consolationem: Gratia Dei per Iesum Christum Dominum nostrum . Item quatuor modis peccatum perpetratur in corde, quatuor consummatur in opere. In corde namque suggestione, delectatione, consensu, et defensionis audacia perpetratur. Fit enim suggestio per aduersarium, delectatio per carnem, consensus per spiritum defensionis, audacia per elationem. Iisdem etiam quatuor modis peccatum consummatur in opere.  Prius namque latens culpa agitur; postmodum uero etiam ante oculos hominum sine confusione reatus aperitur; dehinc et in consuetudinem ducitur; ad extremum quoque, uel false spei seductionibus, uel obstinatione misere desperationis, enutritur.



CAPUT XuI. Ubi se nudos uiderunt Adam et Heua.

Cumque cognouissent esse se nudos, consuerunt folia ficus, feceruntque sibi perizomata. Anima rationalis bestialem motum in membris sue carnis erubuit, eique incussit pudorem: non solum quia hoc ibi sentiebat, ubi nunquam antea tale aliquid senserat, uerum etiam quod ille pudendus motus de precepti transgressione ueniebat. Ibi enim sensit qua prius gratia uestiretur, quando in sua nuditate nichil indecens  patiebatur; denique illa conturbatione ad folia ficulnee cucurrerunt, que forte perturbati prima inuenerunt, perizomata, id est, succinctoria consuerunt, et quia glorianda deseruerant, pudenda texerunt. Nec arbitror eos cogitasse aliquid in illis foliis quod talibus congrueret contegi iam membra prurientia, sed occulto instinctu ad hoc illi per conturbationem compulsi sunt, ut etiam talis pene sue significatio a nescientibus fieret, que peccatorem facta conuinceret, et doceret scripta lectorem. Mysterium autem huius arboris, sub qua et Nathanel adhuc positum Dominum uidit, beatus Ambrosius breuiter quidem, sed patenter exposuit dicens: Beati qui sub uite et olea equos suos alligant, laborem  cursuum suorum paci et letitie consecrantes, ne ficus adhuc id est, illecebrosa deliciarum obumbret prurigo mundi, humilis ad altitudinem, fragilis ad laborem, mollis ad usum, sterilis ad fructum. Et in alio loco: Quod igitur grauius est, inquit, hac se Adam interpretatione succinxit, eo loco ubi fructu magis castitatis se succingere debuisset. In lumbis enim, quibus precingimur, quedam semina generationis esse dicuntur; et ideo male ibi succinctus Adam foliis inutilibus, ubi future generationis non fructum futurum, sed quedam peccata signaret. Cumque cognouissent se nudos esse, consuerunt folia fici, et se contegunt, quia qui seculum asperum amplectuntur, qui prurigine carnalis uoluptatis arantur, quique decepti heretica prauitate, et gratia Dei nudati,  tegumenta mendaciorum tanquam folia fici colligunt, facientes sibi cinctoria prauitatis, cum de Domino uel Ecclesia mentiuntur.

Et cum audissent uocem Domini Dei deambulantis in paradiso ad auram post meridiem, abscondit se Adam et uxor eius. Post meridiem tales iam conuenerat uisitari, qui defecerant a luce ueritatis. Unde apte Dominus crucem meridie ascendit, et, promissa latroni habitatione paradisi, post meridiem, id est, nona hora, spiritum tradidit, ut uidelicet eadem hora, qua primus homo lignum preuaricationis tetigerat, secundus homo lignum redemptionis ascenderet, et qua hora diei preuaricatores paradiso expulerat, ea confessorem in paradisum induceret.

Abscondit se, inquit, Adam et uxor eius a facie Domini  Dei, in medio ligni paradisi.  Cum Deus auertit faciem suam intrinsecus, non miremur hec fieri que similia sunt dementie, per nimium pudorem ac timorem. Illo quoque occulto instinctu non quiescente, ut ea nescientes facerent, que aliquid significarent, quandoque scituris posteris, propter quos ista conscripta sunt. Abscondunt se namque a facie Dei, qui peccant, quia indignos se diuine pietatis reddunt aspectibus; abscondunt se a facie Dei, non ut ipsorum conscientiam internus arbiter non uideat, sed ut ipsi gloriam uultus eius nunquam nisi resipiscendo conspiciant.



CAPUT XuII. Ubi Dominus Ade in paradiso loquitur post transgressionem eius.

 uocauitque Dominus Deus Adam, et dixit ei: Ubi es? non utique ignorando quesiuit, sed increpando admonuit, ut attenderet in quo non esset Deus. Iam enim quia de arbore uetita comederat, mortuus erat morte anime, cum eam deseruisset uita sua Deus. Et hoc sane ad aliquam pertinet significationem: quod sicut preceptum uiro datum est, per quem ueniret ad feminam, ita uir prior interrogatur; preceptum enim a Domino per uirum usque ad feminam, peccatum autem a diabolo per feminam usque ad uirum. uocauitque Deus Adam, Ubi es? Hic ostendit quia qui a fide uel bonis operibus ad mendacia sua desideriaque labuntur, non despicit illos Deus, sed adhuc ut redeant per penitentiam uocat, quia non  uult mortem peccatoris, sed ut conuertatur et uiuat. Ergo non est desperandum quibuslibet peccatoribus, dum et ipsi impii ad spem indulgentie prouocentur.

Qui ait: uocem tuam audiui in paradiso, et timui, eo quod nudus essem, et abscondi me. Satis probabile est solere Deum per creaturam tali actioni congruam in forma humana primis illis hominibus apparere: quos nunquam permisit aduertere nuditatem suam, eorum intentionem in superna sustollens, nisi post peccatum, pudendum in membris motum penali membrorum lege sensissent. Sic ergo affecti sunt, ut solent homines affici sub oculis hominum; et talis affectio peccati de pena erat, eum latere uelle, quem nichil latere potest. Quod enim iam ipsos pudebat erga seipsos, unde sibi et succinctoria fecerant,  multo uehementius ab illo etiam sic succincti uideri uerebantur, qui tanquam familiari temperamento ad eos uidendos, per creaturam uisibilem, uelut humanos oculos afferebat. Dominus uero uolens etiam peccatores more iustitie interrogatos punire amplius quam erat illa pena de qua iam cogebantur erubescere: Quis enim, inquit, indicauit tibi quod nudus esses, nisi quod ex ligno de quo preceperam ne comederes comedisti? Hinc enim mors concepta propter Dei sententiam, qui sic fuerat comminatus, fecit aduerti concupiscentialiter membra, ubi ducti [dicti] sunt aperti oculi, et secutum est quod puderet.

Dixitque Adam: Mulier quam dedisti mihi sociam, dedit mihi de ligno, et comedi. Superbia nunquam  dixit Peccaui: habet deformitatem confusionis, et non habet confessionis humilitatem. Ad hoc ista scripta sunt, quia et ipse interrogationes nimirum ad hoc facte sunt, ut utiliter scriberentur, ut aduertamus quomodo superbia laborent homines hodie, non nisi in Creatorem conantes referre si quid egerint mali, cum sibi uelint tribui si quid egerint boni. Mulier, inquit, quam dedisti sociam mihi, dedit mihi de ligno, et comedi, quasi ad hoc data sit, ut non ipsa potius obediret uiro, et ambo Deo.

Et dixit Dominus Deus ad mulierem: Quare hoc fecisti? Que respondit: Serpens decepit me, et comedi. Nec ista confitetur peccatum, sed in alterum refert impari sexu, pari fastu. Serpens, inquit, decepit me, et comedi, quasi cuiusdam suasio precepto  Dei debuerit anteponi; et ipsa autem culpe causam in Creatorem refert, qui serpentem in paradiso, per quem deciperetur, creauerit. uere humilitatis testimonia sunt, iniquitatem suam quemque cognoscere, et cognitam uoce confessionis aperire. At contra, usitatum humani generis uitium est, et labendo peccatum committere, et commissum negando defendere, et conuictum defendendo multiplicare. Ex illo quippe lapsu primi hominis, hec augmenta nequitie ducimus, ex quo ipsam radicem traximus culpe. Sic namque ille dum lignum uetitum contigisset, abscondit se a facie Domini inter ligna paradisi. In qua absconsione scilicet, quia Deum latere non poterat, non latendi effectus describitur, sed affectus notatur.  Qui cum argueretur a Domino, quod de igno uetito comedisset, Adam scilicet et uxor eius, illico respondit: Serpens decepit me, et comedi. Ad hoc quippe requisiti fuerunt, ut peccatum quod transgrediendo commiserant, confitendo delerent. Unde et serpens ille persuasor, qui non erat reuocandus ad ueniam, non est de culpa requisitus. Interrogatus homo quippe est ubi esset, ut perpetratam culpam respiceret, et confitendo cognosceret quam longe a Conditoris sui facie abesset. Sed adhibere sibimet utrique defensionis solatia quam confessionis elegerunt. Cumque excusare peccatum uoluit uir per mulierem, mulier per serpentem, auxerunt culpam, quam tueri conati sunt oblique: Adam Dominum tangens, quod ipse peccati eorum auctor exstiterit,  qui mulierem fecit; Heua culpam ad Dominum referens, qui serpentem in paradiso posuit. Qui enim ore diaboli fallentis audierant, Eritis sicut dii, quia Deo esse similes in diuinitate nequiuerunt, ad erroris sui cumulum, Deum sibi facere similem in culpa conati sunt. Sic ergo reatum suum dum defendere moliuntur, addiderunt, ut culpa eorum atrocior discussa fieret, quam fuerat perpetrata. Unde nunc quoque humani generis rami ex hac adhuc radice amaritudinem trahunt, ut cum de uitio suo quisque arguitur, sub defensionis uerba, quasi sub quedam se arborum folia abscondit, et uelut ad quedam excusationis sue opaca secreta faciem Conditoris fugit, dum non uult cognosci quod fecit. In qua uidelicet occultatione non se Domino, sed Dominum abscondit  sibi, agit quippe ne omnia uidentem uideat, non autem ne ipse uideatur. Quo contra cuique peccatori iam exordium illuminationis est humilitas confessionis, quia sibimetipsi iam parcere renuit, qui malum non erubescit confiteri quod fecit. Et qui defendendo excusare potuit, accusando se celerrime defendit. Unde et mortuo Lazaro, qui mole magna premebatur, nequaquam dicitur, Reuiuisce, sed, ueni foras. Ex qua scilicet resurrectione, que gesta est in illius corpore, signatur qualiter nos resuscitemur in corde, cum uidelicet mortuo dicitur, ueni foras. Ut nimirum homo in peccato suo mortuus, et per molem male consuetudinis iam sepultus, quia intra conscientiam suam absconsus iacet per nequitiam, a seipso foras exeat per confessionem.  Mortuo enim ueni foras dicitur, ut ab excusatione atque occultatione peccati ad accusationem suam ore proprio exire prouocetur. Unde Dauid propheta ab illa tanti morte facinoris reuiuiscens ad uocem Domini quasi foras exiit, dum, per Nathan correptus, quod fecerat accusauit.



CAPUT XuIII. Ubi sententia fertur in serpentem.

Et ait Dominus ad serpentem: Quia fecisti hoc, maledictus es inter omnia animantia et bestias terre. Quod serpens cur hoc fecerit non est interrogatus, potest uideri quod non ipse utique id sua natura et uoluntate fecerat, sed diabolus de illo et per illum fuerat operatus, qui iam ex peccato impietatis ac  superbie sue igni destinatus fuerat. Nunc ergo quod serpenti dicitur, et ad eum qui per serpentem operatus est utique refertur, procul dubio figuratum est. Nam in his uerbis tentator ille describitur, qualis generi humano futurus esset.

Super pectus tuum gradieris, et terram comedes cunctis diebus uite tue, etc. Super pectus quippe suum graditur serpens, quia omnes gressus diaboli nequitie sunt et fraudes. Nam in pectore calliditatem et uersutias cogitationum eius indicat, quibus ad eos quos uult decipere, serpit. Pro quo antiqua translatio habet: Pectore et uentre repes. Repit autem pectore, cum terrenis hominibus quos sua membra facere desiderat, iniquas cogitationes suggerit. Repit et uentre, cum eos ingluuie superatos in  estum libidinis excitat. Omnia namque que repunt corpus per terram trahunt. Corpus autem diaboli sunt omnes reprobi; et ipse pectore et uentre suo repit, cum per iniquas cogitationes, uel illecebras comessationis ac luxurie, ad infima deprimit. Deuorat autem terram, cum errore peccantium pascitur ac delectatur, eosque seducentes ad interitum rapit. Sicut enim sancti sepe celorum, ita nomine terre hi qui terrena sapiunt indicantur. Quomodo in sequentibus Ade dicitur: Terra es, et in terram ibis, quod nostra translatio habet: Quia puluis es, et in puluerem reuerteris. In cuius signum deuorationis, spiritualis ipse etiam serpens irrationalis, quod decipiendum hominem uelut organo suo usus est diabolus, nunc terram materialem comedere iubetur,  cui prius una cum ceteris animantibus terre herbis et lignorum fructibus uesci concessum erat.

Inimicitias ponam inter te et mulierem, et semen tuum et semen illius. Semen mulieris totum est genus humanum, semen diaboli, preuaricatores sunt angeli, qui exemplo sunt superbie illius ac rebellionis deprauati. Semen illius est peruersa suggestio; semen mulieris, fructus boni operis, quo peruerse suggestioni resistitur. Huius autem serpentis ac seminis eius inimicitiam memorati, quantum genus humanum tolleret, quantum aduersus eam inimicitiam omnes electi recte uiuendo exerceant, cunctis sole clarius fidelibus constat. Cuius signum inimicitie in natura etiam apparet irrationalis serpentis, quia cunctis animantibus et bestiis terre, pro insita  sibi peste ueneni generalis, semper existit inimicus, quod uidelicet ei a tempore maledictionis huius, et non ante, insitum esse credendum est.

Ipsa conteret caput tuum, et tu insidiaberis calcaneo eius. Mulier conteret caput serpentis, cum Ecclesia sancta insidias diaboli, et suasiones uenenosas, in ipso mox initio deprehensas abigit, et quasi conculcans ad nichilum deducit. Conteret caput serpentis, cum superbie per quam Heua decepta est, sese sub potenti manu Dei humiliando resistit. Initium enim omnis peccati superbia. Et serpens insidiatur calcaneo mulieris, quia Ecclesiam diabolus uelut leo rugiens circuit, querens quem deuoret, quomodo gressus bone nostre actionis auertat. Insidiatur  calcaneo, cum in fine uite presentis, nos rapere satagit. Calcaneo namque, qui finis est corporis, non immerito finis uite nostre designatur: quod utrumque ipsa quoque serpentis conditio figurate denuntiat, qui et conteri solet ab omnibus qui possunt, et ipse feriendis hominum uestigiis insidiari non desinit.  Quidam autem hoc quod dictum est: Inimicitias ponam inter te et mulierem, de uirgine de qua Dominus natus est intellexerunt: eo quod illo tempore ex ea Dominus nasciturus ad inimicum deuincendum, et ad mortem, cuius ille auctor erat destruendam, promittebatur, sicut in Dauid scriptum est: De fructu uentris tui ponam super sedem tuam . Nam et illud quod subiunctum est: Ipsa conteret caput tuum, et tu insidiaberis calcaneo eius,  hoc de fructu uentris Marie, qui est Christus, intelligunt, id est, tu eum supplantabis ut moriatur; ille autem te uicto resurget, et caput tuum conteret, quod est mors; sicut et Dauid dixerat ex persona Patris ad Filium: Super aspidem et basiliscum ambulabis, et conculcabis leonem et draconem . Aspidem dixit mortem, basiliscum peccatum, leonem Antichristum, draconem diabolum.



CAPUT XIX. Ubi mulieri necnon Ade corruptio indicitur.

Mulieri quoque dixit: Multiplicabo erumnas tuas, et conceptus tuos: in dolore paries filios. Hec quoque in mulierem Dei uerba figurate ac prophetice multo commodius intelliguntur; uerumtamen quia nondum pepererat femina, nec dolor et gemitus parientis  nisi ex corpore mortis [morientis] est, que illa precepti transgressione concepta est, refertur hec pena et ad proprietatem littere. Nam et in eo quod sequitur, Et sub uiri potestate eris, et ipse dominabitur tui, cum et ante peccatum aliter factam fuisse non deceat credere mulierem, nisi ut uir ei dominaretur, et sub eius ipsa potestate degeret, recte accipi potest hanc seruitutem significatam, que cuiusdam conditionis est potius quam dilectionis, ut etiam ipsa talis seruitus qua homines hominibus postea serui esse ceperunt, de pena peccati reperiatur exorta. Dixit quidem Apostolus: Per caritatem seruite inuicem , sed nequaquam dixit, Inuicem dominamini. Possunt itaque coniuges per caritatem seruire inuicem, sed mulierem non permittit  Apostolus dominari in uirum. Hoc enim uiro potius sententia Dei detulit, et maritum habere dominum meruit mulieris non natura, sed culpa: quod tamen nisi seruetur, deprauabitur amplius natura, et augebitur culpa. Figurate autem uerba hec ad Ecclesiam, coniugem uidelicet Christi, conueniunt: cuius erumne post reatum preuaricationis multiplicantur in hac uita, ut ad uitam perpetuam castigata perueniat. Multiplicantur et conceptus. cum spiritualem Deo sobolem predicando ac recte uiuendo, gignere satagit. Unde eidem sue soboli per egregium predicatorem dicit. Filioli mei, quos iterum parturio, donec Christus formetur in uobis . Parit in dolore filios, cum sollicita metuit,  ne sicut serpens seduxit Heuam astutia sua, ita corrumpantur sensus eorum, et excidant a simplicitate que est in Christo. Agit sub uiri potestate, quia seruit Domino in timore, et exsultat ei non in securitate, sed cum tremore; cui si nunquam peccasset, solo dilectionis copularetur amplexu. Et ipse dominabitur ei, carnales eius cohibens motus, eamque ad redemptionem uite celestis continuo superne institutionis exercitio prouehens, a qua si nunquam recessisset, socia cum illo semper libertate regnaret. Moraliter autem de pena mulieris, quid significat quod ei dicitur, In dolore paries filios, nisi quia uoluptas carnalis que cum dolore reluctauerat ut faceret consuetudinem bonam, cum aliquam consuetudinem malam uult uincere, patitur in exordio dolores,  atque ita per meliorem consuetudinem parit bonum opus quasi filios? Quod uero adiecit: Et conuersio tua ad uirum tuum, et ipse tui dominabitur, hoc significat, quod illa uoluptas carnalis que cum dolore reluctauerat, ut faceret consuetudinem bonam, iam ipsis doloribus erudita cautior fit, et ne corruat obtemperat rationi, et libenter seruit quasi iubenti uiro.

Ade uero dixit: Quia audisti uocem uxoris tue, et comedisti de ligno ex quo preceperam tibi ne comederes, maledicta terra in opere tuo. In laboribus comedes ex ea cunctis diebus uite tue; spinas et tribulos germinabit tibi, et comedes herbas terre, etc. Hos esse in terra labores humani generis quis ignorat? qui non essent, si felicitas que in paradiso fuerat  teneretur. Per peccatum enim hominis terra maledicta est ut spinas pareret, non ut ipsa penas sentiret, que sine sensu est, sed ut peccati humani crimen semper hominibus ante oculos poneret, quo admonerentur aliquando auerti a peccatis, et ad Dei precepta conuerti. Nam et herbe uenenose ad penam uel ad exercitationem mortalium create sunt; et hoc totum propter peccatum, quia mortales propter peccatum facti sumus. Per infructuosas quoque arbores insultatur hominibus, ut intelligant quam sit erubescendum sine fructu bonorum operum esse in agro Dei, hoc est, in Ecclesia, et ut timeant ne deserat illos Deus, quia et ipsi in agris suis infructuosas arbores deserunt, nec aliquam culturam eis adhibent. Ante peccatum ergo  nominis non est scriptum quod terra protulerit nisi herbam pabuli et ligna fructuosa; post peccatum autem uidemus multa horrida et infructuosa nasci, propter eam uidelicet quam diximus causam. Mystice uero, terra que in opere preuaricationis Ade maledicta esse perhibetur, non alia melius quam caro accipitur nostra, que spinas iam et tribulos germinat nobis, quia per carnis concupiscentiam propagati, punctiones et incentiua uitiorum de ipsa carne patimur. Cum maledictionis iaculum diuina uox graui instruat ultione plectendum, ita ut regni quoque celestis aditum claudat, quid est quod nunc peccante homine, in terre maledictione diuina uoce hoc quod homo facere prohibetur infertur? Sed  sciendum est, quod Scriptura sacra duobus modis maledictum memorat, aliud uidelicet quod approbat, aliud quod damnat. Aliter enim maledictum profertur iudicio iustitie, aliter liuore uindicte. Maledictum quippe iudicio iustitie, ipso primo homine peccante prolatum est cum audiuit: Maledicta terra in opere tuo. Maledictum iustitie iudicio profertur, cum ad Abraham dicitur: Maledicam maledicentibus tibi. Rursumque quia maledictum non iusto iudicio sed liuore uindicte promitur, uoce Pauli admonemur predicantis, qui ait: Benedicite, et nolite maledicere . Et rursum ueritas dicit: Neque maledici regnum Dei possidebunt. Deus ergo maledicere dicitur, et tamen homo prohibetur maledicere, quia quod homo agit malitia uindicte, Deus non facit nisi  examine et uirtute iustitie. Nam et sancti uiri cum maledictionis sententiam proferunt, non ad hanc ex uoto ultionis, sed ex iustitie examine erumpunt. Intus enim subtile Dei iudicium aspiciunt, et mala foris exsurgentia quia maledicto debeant ferire cognoscunt; et eo in maledicto non peccant, quod ab interno iudicio non discordant. Hinc est quod Petrus in offerentem sibi pecunias Simonem, sententiam maledictionis intorsit, dicens: Pecunia tua tecum sit in perditionem . Qui enim non ait, est, sed sit, non indicatiuo, sed optatiuo modo se hec dixisse signauit. Hinc Elias duobus ad se quinquagenariis uenientibus dixit: Si homo Dei sum, descendat nunc ignis de celo, et consumat uos . Quorum utrorumque sententia quantum ueritatis ratione  conualuit, terminus cause monstrauit. Nam et Simon eterna perditione periit et duos quinquagenarios desuper ueniens flamma consumpsit, uirtus ergo subsequens testificatur, qua mente maledictionis sententia promitur. Cum enim et maledicentis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur, quia a bono et intimo iudice in reum sententia sumpta iaculatur.

In sudore uultus tui uesceris pane tuo, donec reuertaris in terram, de qua sumptus es, quia puluis es, et in puluerem reuerteris. Illum hic panem intellige qui ait: Ego sum panis uite qui de celo descendi . Quo in sudore uultus nostri uescimur, quia ad conspectum diuine celsitudinis non nisi per laborem  necessarie afflictionis ascendimus. Primus homo ita conditus fuit, ut manente illo decederent tempora, nec cum temporibus ipse transiret. Stabat enim momentis decurrentibus, quia nequaquam ad extremum uite per dierum incrementa tendebat. Stabat tanto robustior, quanto semper stanti arctius inherebat. At ubi uetitum contigit, mox offenso creatore, cepit ire cum tempore. Unde et ei dictum est: Terra es, et in terram ibis; statu uidelicet immortalitatis amisso, cursus eum mortalitatis absorbuit, et dum iuuentute ad senium, senio traheretur ad mortem, transeundo didicit stando quid fuit. Cuius nos quia de propagine nascimur, radicis amaritudinem, quasi in uirgulto retinemus. Nam quia ex illo  originem ducimus, eius cursum nascendo sortimur, ut eo ipso quotidiano momento quo uiuimus, incessanter a uita transeamus, et uiuendi nobis spatium unde crescere creditur, inde decrescat, quia dum infantia ad pueritiam, adolescentia ad iuuentutem, iuuentus ad senectutem, senectus transit ad mortem, et in cursu uite presentis, ipsis suis augmentis ad detrimenta impellitur; et inde semper deficit, unde proficere se in spatium uite credit. Fixum etenim statum hic habere non possumus, ubi transitorie uiuimus, atque hoc ipsum nostrum uiuere, quotidie a uita transire est. Quem uidelicet lapsum primus homo ante culpam habere non potuit, quia tempora eo stante transibant. Sed postquam deliquit, in quodam se quasi lubrico temporalitatis posuit; et quia  cibum comedit uetitum, status sui protinus inuenit defectum.

Et uocauit nomen uxoris sue Heua, eo quod mater sit cunctorum uiuentium. Et hoc nomen Adam diuino instinctu constat uxori sue posuisse, quod aptissime congruit Ecclesie sancte sue in cuius solum unitate, que catholica uocatur, uite cunctis ianua patet.

Fecit quoque Dominus Deus Ade, et uxori eius tunicas pelliceas, et induit eos. Et hoc significationis gratia factum est. Nam huiusmodi indumento Dominus eos mortales iam factos fuisse insinuat. Pelles que nonnisi mortuis pecudibus subtrahuntur, mortis figuram continent. Ita, cum contra preceptum, non imitatione legitima, sed illicita superbia  Deus esse appetit homo, usque ad belluarum mortalitatem deiectus est. Et quidem ipsi sibi fecerunt perizomata de foliis fici, quibus pudenda tegerent; sed Dominus fecit illis tunicas pelliceas, quibus omne corpus illorum induit, quia ipsi, perdita per preuaricationem gloria innocentie, pretenderunt sibi uelamen excusationis, qua suam culpam in Conditorem transfunderent; et ipse Conditor illos per sententiam iusti iudicii, ablato statu uite immutabilis, in anima simul et carne mutauit pena mortalitatis. Narrat autem euangelica parabola  quia pius pater reuertenti ad se per penitentiam filio luxurioso, inter alia munera, etiam stolam primam proferri et eum indui preceperit, mystice insinuans quia electi habitum immortalitatis, quem  in Adam in exordio seculi perdiderunt, in fine seculi sint recepturi in Christo, et quidem ampliore gratia. Nam Adam ita immortalis factus est, ut posset non mori si preceptum seruaret; filii autem resurrectionis ita erunt immortales, ut nec mori unquam, nec metu mortis possint affici. De cuius receptione stole dicit Apostolus: Oportet enim corruptibile hoc induere incorruptionem, et mortale hoc induere immortalitatem . Ubi induere sonat, ablatam utique significat nuditatem, quam Adam in se et Heua post peccatum agnitam erubescebant.

Et ait: Ecce Adam factus est quasi unus ex nobis, ciens bonum et malum. De hoc sanctus Augustinus:  Quomodo, inquit, hoc per quodlibet uel quomodolibet dictum sit, Deus tamen dixit, Non aliter intelligendum est quod ait, unus ex nobis, nisi propter trinitatem numerus pluralis accipiatur, sicut dictum erat: Faciamus hominem ad imaginem et similitudinem nostram, sicut etiam Dominus de se et Patre: ueniemus ad eum, et mansionem apud eum faciemus . Replicatum est igitur in caput superbi quo exitu concupierit quod a serpente suggestum est: Eritis sicut dii. Ecce, inquit, Adam factus est sicut unus ex nobis. uerba enim sunt hec Dei, non tam huic insultantis, quam ceteros ne ita superbiant deterrentis, propter quos ista conscripta sunt. Factus est, inquit, tanquam unus ex nobis, sciens bonum et malum. Quid aliud intelligendum, nisi  exemplum timoris incutiendi esse propositum? Quod non solum non fuerit factus qualis fieri uoluerit, sed nec illud quod factus fuerat conseruauerit. De hoc alio loco: Nec Dei confitentis, inquit, uerba sunt, sed potius exprobrantis: Ecce Adam factus est tanquam unus ex nobis, sicut Apostolus dicit: Date mihi hanc iniuriam , utique e contrario uult intelligi.

Nunc ergo ne forte mittat manum suam, et sumat etiam de ligno uite, et comedat, et uiuat in eternum, emisit eum Dominus Deus de paradiso uoluptatis, ut operaretur terram, de qua sumptus est. Superiora uerba Dei sunt: hoc autem factum propter ipsa uerba secutum est. Alienatus enim a uita, non solum quam fuerat, si preceptum seruasset, eum angelis  accepturus, sed ab illa etiam quam ducebat in paradiso, felici quodam corporis statu, separari utique debuit a ligno uite, siue quod ex ipso illi subsisteret felix ille ipse status corporis ex re uisibili uirtute inuisibili, siue quod in eo esset et sacramentum uisibile inuisibilis sapientie. Alienandus inde utique fuerat uel iam moriturus, uel etiam tanquam excommunicatus, sicut etiam in hoc paradiso, id est, in Ecclesia, solent a sacramentis altaris uisibilibus homines disciplina ecclesiastica remoueri.



CAPUT XX. Expulsio protoplastorum de paradiso.

Eiecitque Adam, et collocauit ante paradisum uoluptatis cherubim et flammeum gladium atque uersatilem  ad custodiendam uiam ligni uite. Hunc locum antiqua translatio sic habet: Et eiecit Adam, et collocauit eum contra paradisum uoluptatis; et ordinauit cherubim et flammeam rhompheam, etc. Quam si sequimur, et hoc significandi gratia factum credere debemus; sed tamen factum ut contra paradisum, quo beata uita etiam spiritualiter significabatur, habitaret utique peccator in miseria. Quod autem dicitur collocasse Deus ante paradisum uoluptatis cherubim et flammeum gladium, hoc per celestes utique potestates in paradiso uisibili factum esse credendum est, ut per angelicum ministerium esset illic ignea quedam custodia; non tamen frustra factum esse, nisi quia significat aliquid etiam de  spirituali paradiso, non est dubitandum. Que etiam custodia bene esse uersatilis asseueratur, pro eo quod quandoque ueniret tempus ut etiam remoueri potuisset. Remota est namque Enoch a peccatoribus translato, remota Elia igneo in curru rapto; remota omnibus electis, cum Domino baptizato, aperti sunt ei celi; remota item singulis electis, cum baptismi fonte lauantur; remota iisdem perfectius, cum soluti a uinculis carnis, ad celestis paradisi gloriam quique suo tempore conscendunt. Item quia cherubim scientie multitudo, siue scientia multiplicata interpretatur, bene cherubim et flammeus gladius ad custodiendam uiam ligni uite collocatus esse perhibetur; quia nimirum per discipline nobis scientiam celestis, et per laborem temporalium afflictionum,  reditus ad supernam patriam patet, ex qua per stultitiam preuaricationis, perque appetitum carnalium uoluptatum discessimus. Et bene non simpliciter flammam, sed gladium dicit flammeum  ante paradisum esse collocatum, ut feriendas in nobis illecebras concupiscentie temporalis insinuet gladio spiritus quod est uerbum Dei , si ad lignum uite, quod est Dominus Christus, penetrare concupiscimus. Bene eumdem gladium uersatilem esse refert, ut indicet mystice non nobis semper hunc necessarium esse gladium, sed, ut scriptum est, tempus esse belli, tempus pacis denuntiet: belli uidelicet, cum in huius uite studio aduersum ereas potestates, uel etiam nostre mentis et corporis uitia, certamus; pacis autem, cum perfecta uictoria coronamur. Hec ergo de creatione mundi atque hominis constitutione in paradiso historialiter siue spiritualiter, secundum maiorum nostrorum dicta ac sensum breuiter explanantes, librum primum  huius operis hoc loco terminari censuimus; ut cetera que Scriptura sacra post deiectionem Adam de paradiso commemorat initio sequentis libri consideremus



LIBER SECUNDUS.



CAPUT PRIMUM. De duobus, id est, Cain et Abel fratribus; et quem typum eorum uterque gessit.

 Adam uero cognouit Heuam uxorem suam; que concepit et peperit Cain, dicens: Possedi  hominem per Deum. Cain acquisitio siue possessio interpretatur, id est, unde etymologiam ipsius exprimens, ait: canithi [Figure: [Hebrew text] 2Kb] , id est, possedi hominem per Deum.

Rursumque peperit eius fratrem Abel. Abel interpretatur luctus, siue uanitas, uel uapor aut miserabilis.

Fuit autem Abel pastor ouium, et Cain agricola. Factum est autem post multos dies, ut offerret Cain de fructibus terre munera Domino; Abel autem obtulit de primogenitis gregis sui, et de adipibus eorum; et respexit Dominus ad Abel et ad munera eius: ad Cain uero et ad munera eius non respexit. Unde scire potuit Cain quod fratris munera suscepisset Deus, et sua repudiasset, nisi illa interpretatio uera est,  quam Theodotion posuit: Et inflammauit Dominus super Abel et sacrificium eius; super Cain uero et super sacrificium eius non inflammauit. Ignem autem ad sacrificium deuorandum solitum uenire de celo, et in dedicatione templi sub Salomone legimus, et quando Elias in monte Carmelo construxit altare. Ab omnipotente namque Deo munus ex manu non accipitur, quod corde obligato in malitia profertur. Mundare etenim prius debet animum, qui munus offerre uult Deo, quia omne quod datur Deo, ex dantis mente pensatur.

Iratusque est Cain uehementer, et concidit uultus eius. Et dixit Dominus ad eum: Quare iratus es, et cur concidit facies tua? Nonne si bene egeris recipies? sin autem male, statim in foribus peccatum tuum aderit.  Sed sub te erit appetitus eius, et tu dominaberis illius. Necessitate compellimur in singulis diutius immorari. Siquidem et nunc multo in Hebreo alius quam in Septuaginta translatoribus sensus est. Ait enim Deus ad Cain: Quare irasceris, et quare concidit  uultus tuus? Nonne si bene egeris dimittetur tibi? et si non bene egeris, ante fores peccatum tuum sedebit, et ad te societas eius, sed tu magis dominare eius. Quod autem dicit, Quare irasceris, et inuidie in fratrem liuore cruciatus, uultum demittis in terram? Nonne si bene feceris, dimittetur tibi omne delictum? siue, ut Theodotion ait, acceptabile erit, id est, munus tuum suscipiam, ut suscepi munus fratris tui. Quod si male egeris, illico peccatum tuum ante uestibulum sedebit, et tali ianitore comitaberis. uerum quia liberi arbitrii es, moneo ut non tui peccatum, sed tu peccato domineris. Quod uero in Septuaginta legitur: Dixit Dominus ad Cain: Quare tristis factus es? et quare concidit facies tua? Nonne si recte offeras, recte autem non diuidas, peccasti?  quia non elucet cur uel unde sit dictum, multos sensus peperit eis obscuritas, cum diuinarum Scripturarum quisque tractator secundum fidei regulam id conatur exponere. Recte quippe offertur sacrificium Deo uero, cui uni tantummodo sacrificandum est; non autem recte diuiditur, dum non discernuntur recte uel loca, uel tempora, uel ipse res que offeruntur; uel qui offert, et cui offertur; uel in quibus ad uescendum distribuitur quod oblatum est, ut diuisionem hic discretionem intelligamus; siue cum offertur ubi non oportet, aut quod non ibi, sed alibi oportet; siue cum offertur quando non oportet, aut quod non tunc, sed alias oportet; siue cum id offertur quod nusquam et nunquam penitus debuit; siue cum electiora sibi eiusdem generis rerum tenet  homo quam sunt ea que offert Deo; siue eius rei que oblata est fit particeps profanus aut quilibet, quem fas non est fieri. In quo autem horum displicuerit Cain Deo, facile non potest inueniri. Sed quoniam Ioannes apostolus, cum de his fratribus loqueretur. Non sicut, inquit, Cain ex maligno erat, et occidit fratrem suum. Et cuius rei gratia occidit? quia opera illius maligna fuerunt, fratris autem eius iusta . Datur ergo intelligi propterea non respexisse Dominum in munus eius, quia hoc ipso male diuidebat, dans Deo aliquid suum, sibi autem seipsum. Quod omnes faciunt, qui non Dei, sed suam sectantes uoluntatem, id est, non recto sed peruerso corde uenientes, offerunt tamen Deo munus, quo putant eum redimi, ut eorum non opituletur  sanandis prauis cupiditatibus, sed explendis et hoc est terrene proprium ciuitatis, deum uel deos colere quibus adiuuantibus regnet in uictoriis et pace terrena, non caritate consulendi, sed dominandi cupiditate. Boni quippe ad hoc utuntur mundo, ut fruantur Deo; mali autem contra ut fruantur mundo, uti uolunt Deo, qui tamen eum uel esse, uel res humanas curare non credunt.

Dixitque Cain ad Abel fratrem suum, subauditur ea que locutus est Dominus. Superfluum est ergo, quod in Samaritanorum et nostro uolumine reperitur: Transeamus in campum.

Cumque essent in agro, surrexit Cain aduersus Abel fratrem suum, et interfecit eum, et cetera. Natiuitas duorum filiorum Adam, similitudinem habet duorum  populorum, qui erant diuersis temporibus ad fidem uenturi, pari opere et dissimili caritate ante Deum. Fuit autem Abel pastor ouium, et Cain agricola. Sed sicut Cain sacrificium ex terre fructibus reprobatur, Abel autem sacrificium ex ouibus et earum adipe suscipitur, ita Noui Testamenti fides, ex innocentie gratia Deum laudans, ueteris Testamenti terrenis operibus anteponitur. Dixit Deus ad Cain: Si recte offeras, et recte non diuidas, peccasti, utique, quia et si antea Iudei recte recta illa fecerunt, in ea tamen infidelitatis rei sunt, quia, Christo ueniente, iam tempus Noui Testamenti a tempore ueteris Testamenti non distinxerunt. Quia sicut si obtemperasset Cain Deo dicenti: Quiesce, sub te erit appetitus eius, et dominaberis tu illius, ad se conuertisset peccatum  suum sibi hoc tribuens, et confidens in Deo; ac sic adiutus per indulgentie gratiam, ipse peccato suo dominaretur, non illo sibi dominante, seruus peccati fratrem occideret innocentem. Sic et Iudei in quorum hec figura gerebantur, si quiescerent a sua perturbatione, et tempus salutis per gratiam in peccatorum remissionem cognoscentes, audirent Christum dicentem: Non ueni uocare iustos, sed peccatores ad penitentiam, tunc ad se conuerterent peccatum suum in confessione, sicut in psalmo scriptum est, propheta dicente: Ego dixi, Domine, miserere mei: sana animam meam, quia peccaui tibi , eidemque peccato quandiu essent adhuc in mortali corpore, per spem gratie liberi dominarentur.  Nunc autem ignorantes Dei iustitiam, et suam uolentes constituere, elati de operibus legis, non humiliati de peccatis suis, non quieuerunt, sed offenderunt in lapidem offensionis, et exarserunt iracundia aduersus Christum, cuius opera uidentes Deo accepta esse, doluerunt.  Tropologice autem recte offertur, cum recta intentione aliquid agitur; sed non recte diuiditur, si non hoc quod pie agitur, etiam subtiliter discernatur. Oblata enim recte diuidere, est quelibet bona nostra studia sollicite discernendo pensare: quod nimirum qui agere dissimulat, etiam recte offerens peccat. Sepe namque et quod bono studio gerimus, dum discernere caute negligimus, quo iudicetur sine fine nescimus; et nonnunquam hoc fit reatus criminis, quod putatur  causa uirtutis. Recte ergo offerimus, cum bono studio bonum opus agimus; sed recte non diuidimus, si habere discretionem in bono opere postponamus. Itaque post hec occiditur Abel minor natu, a fratre maiore natu. Occiditur Christus caput minoris populi natu, a populo Iudeorum maioris natu. Ille in campo, iste in Caluarie loco.  Interrogat Deus Cain, non tanquam ignarus eum a quo discat, sed tanquam iudex reum, quem puniat, ubi sit frater eius. Respondit ille nescire se, nec eius se esse custodem. Usque nunc quid respondent nobis Iudei, cum eos Dei, hoc est sanctarum Scripturarum uoce interrogamus de Christo? Illi nescire se Christum respondent. Fallax enim Cain ignoratio Iudeorum est falsa negatio. Essent autem quodammodo Christi  custodes, si Christianam fidem accipere et custodire uoluissent.

Dixit Deus ad Cain: Quid fecisti? uox sanguinis fratris tui clamat ad me de terra. Sic arguit in Scripturis sanctis uox diuina Iudeos; habet enim magnam uocem Christi sanguis in terra cum, eo accepto, ab omnibus gentibus respondetur amen. Hec est uox clara, uox sanguinis, quam sanguis ipse exprimit ex ore fidelium eodem sanguine redemptorum:

Dicit Deus ad Cain: Maledictus eris super terram, que aperuit os suum, et suscepit sanguinem fratris tui de manu tua. Unde Cain maledicitur in peccato suo, in peccato uero Ade terra maledicitur? nisi quia Cain sciebat damnationem preuaricationis  prime, et non timuit originali peccato fratricidii superaddere scelus, ideo maiore maledictione dignus habebatur. Maledictus est enim populus Iudeorum infidelis a terra, id est, ab ecclesia, que aperuit os suum in confessione peccatorum accipere sanguinem Christi, qui effusus est in remissionem peccatorum omnium, de manu persecutoris nolentis esse sub gratia, sed sub lege, ut esset ab Ecclesia maledictus, id est, ut responderet eum ab Ecclesia maledictum testificante Apostolo: Quicunque enim ex operibus legis sunt, sub maledicto sunt legis .

Cum operatus fueris eam, non dabit tibi fructus suos. In ipsa enim terra quam Christus portauit, id est, in eius carne, ipsi operati sunt salutem nostram  crucifigendo Christum, qui mortuus est propter delicta nostra; nec tamen eis dedit eadem terra uirtutem suam, quia non iustificati sunt uirtute resurrectionis eius, qui resurrexit propter iustificationem nostram. Qui et si crucifixus est ex infirmitate, sed uiuit in uirtute Dei. Hec est ergo uirtus terre illius, quam non ostendit impiis et incredulis. Unde nec resurgens eis a quibus erat crucifixus apparuit, tanquam Cain operanti terram, ut granum illud seminaretur.

uagus et profugus, siue, ut in Septuaginta scriptum est, Gemens et tremens eris in terra. Nunc ecce quis non uideat, quis non agnoscat in tota terra, quacunque dispersus est ille populus, quomodo sit uagus in gentibus, et profugus a Ierusalem? quomodo  gemat merore amissi regni, et tremat tremore sub innumerabilibus populis Christianis? Ideoque respondit Cain dicens

Maior est iniquitas mea, quam ut ueniam merear. Ecce eiicis me hodie a facie terre, et a facie tua abscondar; et ero uagus et profugus in terra. Igitur omnis qui inuenerit me, occidet me. Desperando hoc dixit. Postquam enim Cain occiderat fratrem, interrogatus a Domino, Ubi est Abel frater tuus? contumeliose responderat Nescio; numquid custos fratris mei sum? quam ob rem maledictione damnatus, ut gemens et tremens uiueret super terram, uoluit ueniam deprecari; sed peccatis peccata congeminans, tantum putauit nefas, cui a Deo non posset ignosci. Denique respondit ad Dominum: Maior causa mea,  quam ut dimittar, id est, plus peccaui, quam ut merear absolui. Ecce eiicis me a facie terre, et a facie tua abscondar; et ero gemens et tremens super terram. Et erit, omnis qui inuenerit me, occidet me. Eiicior, inquit, a conspectu tuo, et conscientia sceleris lucem ipsam ferre non sustinens, abscondar ut latitem: eritque, omnis qui inuenerit me occidet me, dum ex tremore corporis et furiate mentis agitatu, se esse intelligat qui mereatur interfici.  Allegorice autem, uere inde uagus et profugus gemit populus Iudaicus, ne regno etiam terreno perdito, ista uisibili morte occidatur. Hanc dicit maiorem causam quam illam quod ei terra nostra non dat uirtutem suam, ne spiritualiter moriatur. Carnaliter enim sapit et abscondit se a facie Dei, id est, iratum  habere Deum graue non putat; sed hoc timet, ne inueniatur et occidatur. Carnaliter enim sapit, tanquam operans terram, cuius uirtutem non accipit; sapere autem secundum carnem, mors est. Quam ille non intelligens, amisso regno gemit: et corporalem mortem tremit. Sed quid ei respondit Deus?

Nequaquam ita fiet; sed omnis qui occiderit Cain, septuplum punietur, siue, ut Septuaginta transtulerunt, septem uindictas exsoluet. Solet enim septenarius numerus sepissime in Scripturis sanctis pro plenitudine cuiuslibet rei poni, quasi dixisset grauissima ultione puniendum esse, qui nec tante damnationis acerbitate admonitus, a sanguine fundendo uoluit manus cohibere. uerum Deus nolens eum compendiose  mortis finire cruciatu, nec tradens pene, qua seipse damnauerat ait: Non sic, id est, non ita ut estimas morieris, et mortem pro remedio accipies, uerum uiues usque ad septimam generationem, et conscientie tue igne torqueberis, ita ut quicunque te occiderit, secundum duplicem intelligentiam, aut in septima generatione, aut magno te liberet cruciatu: non quod ipse qui percusserit Cain septem ultionibus subiiciendus sit, sed quod septem uindictas que in Cain tanto tempore cucurrerunt, soluat in interfecto, occidens eum qui fuerat uite derelictus ad penam. Maiorum nostrorum ista est sententia, quod putant in septima generatione a Lamech interfectum Cain. Adam quippe genuit Cain; Cain genuit Enoch; Enoch genuit Irad; Irad genuit  Mahuiel; Mahuiel genuit Matusel; Matusel genuit Lamech; qui septimus ab Adam, non sponte, sicut in quodam Hebreo uolumine scribitur, interfecit Cain. Et ipse postea confitetur: Quia uirum occidi in uulnere meo, et iuuenem in liuore meo; quoniam septies uindicabitur de Cain, de Lamech autem septuagies septies. Referebat mihi quidem Hebreus in apocryphis eorum libris, septuaginta septem animas ex Lamech progenie reperiri, que diluuio delete sint; et in hoc numero factam esse uindictam de Lamech, quod genus ipsius usque ad cataclysmum aque perseuerauerit. Alii de septem uindictis Cain uaria suspicantur, et primum eius asserunt peccatum fuisse quod non recte diuiserit; secundum quod inuiderit fratri; tertium quod dolose egerit  dicens: Transeamus in campum; quartum quod interfecerit; quintum quod procaciter negauerit, Nescio; sextum quod seipsum damnauerit: Maior culpa mea est quam ut dimittar; septimum quod nec damnatus egerit penitentiam, secundum Niniuitas et Ezechiam regem Iude, qui imminentem mortem lacrymis distulerunt, ut qui damnati fuerant non perirent, sed agentes penitentiam impetrarent misericordiam Dei, et dicunt illum a clementissimo Deo usque ad septem generationes fuisse dilatum, ideo ut saltem malis ipsis et longe uite merore compulsus, penitentiam ageret, et mereretur absolui. Secundum mysticam ergo intelligentiam hec responsio Domini ad Cain, ita ad Iudeos potest transferri, trementibus pro amissione regni temporalis.  Non sic, inquit, eueniet quomodo dicis, non corporali morte interibit genus impiorum carnalium Iudeorum, quicunque eos ita perdiderit, septem uindictas exsoluet, id est, auferet ab eis septem uindictas, quibus alligati sunt propter reatum occisi Christi, hoc toto tempore quod septenario dierum numero uoluitur, magis quia non interiit gens Iudea satis appareat fidelibus Christianis, sed solam dispersionem meruerint, iuxta quod ait Scriptura: Ne occideris eos, nequando obliuiscantur legis tue. Disperge eos in uirtute tua, et destrue eos .

Posuit Dominus in Cain signum, ut non eum interficeret omnis qui inuenisset eum; ipsum uidelicet signum,  quod tremens et gemens, uagus et profugus semper uiueret, nec audere eum uspiam orbis terrarum sedes habere quietas; et forte ideirco ciuitatem condidit in qua saluari posset. Hoc reuera mirabile est, quemadmodum omnes gentes que a Romanis subiugate sunt, in ritum Romanorum sacrorum transierint, eaque sacrilegia obseruanda et celebranda susceperint; gens autem Iudea siue sub paganis regibus, siue sub Christianis, non amisit signum legis et circumcisionis sue, quo a ceteris gentibus populisque distinguitur; sed et omnis imperator uel rex qui eos in regno suo cum ipso signo suo inuenit, nec occidit.

Exiit ergo Cain a facie Domini, et habitauit in terra Naid. Quod LXX Naid transtulerunt, in Hebreo  nod [Figure: [Hebrew text] 2Kb] dicitur, et interpretatur , id est, instabilis et fluctuans, et sedis incerte. Non est igitur Naid terra, ut uulgus nostrorum putat, sed expletur sententia Dei, quod huc atque illuc uagus et profugus oberrauit. Contra quod malum Dominus rogatur in Psalmo: Ne dederis in motu pedes meos et manus peccatorum non moueant me . Nunc ergo et Iudei, et omnes qui diuersis erroribus contumaces sunt, resistendo ueritati exeunt a facie Dei, id est, a misericordia dilectionis eius, uel a participatione lucis eius, et habitant profugi in terra commotionis, id est, in perturbatione carnali, contra iucunditatem Dei, hoc est contra Eden, quod interpretatur epulatio, id est, plantatus paradisus.

Cognouit antem Cain uxorem suam, que concepit et  peperit Enoch, et edificauit Cain ciuitatem.  Queritur quomodo Cain potuerit condere ciuitatem, cum ciuitas alicui utique constituatur hominum multitudini; illi autem duo parentes et duo filii fuisse referuntur, quorum filiorum ab altero alter occisus est. In cuius occisi locum alius natus esse narratur. An ideo questio est, quoniam qui legunt, putant solos tunc fuisse homines, quos diuina Scriptura commemorat, nec aduertunt eos qui prius sint conditi duos, uel etiam eos quos genuerunt tam diu uixisse, ut multos gignerent? Non enim et Adam ipse solos eos genuit, quorum nomina leguntur, cum de illo Scriptura loquens, ita concludat, quod genuerit filios et filias. Proinde cum multo pluribus illi uixerunt annis quam Isrelite in Aegypto fuerunt, quis non  uideat, quam multi homines nasci potuerunt, unde illa ciuitas impleretur, si Hebrei multo minore tempore ita multiplicari potuerunt?  Quid ergo sibi per figuram uult, quod impiorum progenies ciuitatem in ipsa mundi origine construxit, nisi quod noueris impios in hac uita esse fundatos, sanctos uero hospites esse et peregrinos? Unde Abel tanquam peregrinus in terris, populus Christianus non condidit ciuitatem. Superna est etiam sanctorum ciuitas, quamuis hic pariat ciues in quibus peregrinatur, donec regni eius tempus adueniat.

Et uocauit eam ex nomine filii sui Enoch. Iste filius in cuius nomine condita est Enoch, id est terrestris Ierusalem, quod interpretatur possessio, significat  istam ciuitatem, et initium et finem habere terrenum ubi nichil plusquam quod cernitur speratur.  Iniqui dum corde transire ad eterna negligunt, et cuncta presentia fugitiua esse non intuentur, mentem in amore uite presentis figunt, et quasi longe habitationis in ea sibi fundamentum construunt, quia in eternis rebus per desiderium non solidantur. Unde et primus Cain ciuitatem construxisse describitur, ut aperte monstraretur, quia ipse in terra fundamentum posuit, qui a soliditate eterne patrie alienus fuit. Peregrinus quippe a summo fundamentum posuit in infimis, quia stationem cordis in terrena delectatione collocauit. Unde et in eius stirpe Enoch, qui dedicatio interpretatur, primus nascitur; in electorum uero progenie Enoch septimus fuisse memoratur,  quia uidelicet reprobi in hac uita que ante est, semetipsos edificando dedicant, electi uero edificationis sue dedicationem in fine temporis, id est, in septimo exspectant. uideas namque plurimos temporalia sola cogitare, honores querere, ambiendis rebus inhiare, nichil preter hanc uitam requirere. Quid itaque ista nisi in prima generatione dedicant? et uideas electos nichil presentis uite glorie querere, libenter inopiam sustinere, mala mundi equanimiter perpeti, ut possint in fine coronari. Electis ergo Enoch in septima generatione nascitur, quia sui dedicationem gaudii in extreme retributionis gloria requirunt.



CAPUT II. De filiis Lamech qui ostenderunt musicam, et artem  ferrariam atque erariam, et de uindicta Lamech.

Porro Enoch genuit Irad, et Irad genuit Mauiel; et Mauiel genuit Matusel; et Matusel genuit Lamech, qui accepit uxores duas: nomen uni Ada, et nomen alteri Sella. Genuitque Ada Iahel, qui fuit pater habitantium in tentoriis atque pastorum: et nomen fratris eius Iubal: ipse fuit pater canentium cithara et organo. De hoc Iosephus historiographus Iudeorum ita refert: Iubal autem, inquit, musicam coluit, et psalterium citharamque laudauit; et ne dilaberentur ab hominibus, que ab eo inuenta uidebantur, aut antequam uenirent ad cognitionem deperirent, cum predixisset Adam exterminationem rerum omnium, unam ignis uirtute, alteram uero aquarum ui ac multitudine fore uenturam, duas faciens columnas,  aliam quidem ex lateribus, aliam uero ex lapidibus, in ambabus que inuenerat conscripserat, ut et si constructa lateribus exterminaretur ab imbribus, lapidea permanens preberet hominibus scripta cognoscere, simul et quia lateralem aliam posuisset, ut hec ab ignium ardore seruaretur, etiam si lapidea solueretur; que tamen lapidea permanet hactenus in terra Syria. Tubalcain uero qui ex altera natus est uxore, fortitudine cunctis excellens, res bellicas decenter exercuit.  Ex his etiam que ad libidinem attinent corporis enutriuit, ferrariam artem primus inuenit. Notandum autem quod in progenie Seth, nulla ibi progenita femina nominatim exprimitur, nisi tantum in progenie Cain femina commemoratur:  quod significat terrenam ciuitatem usque in finem sui carnales habituram generationes, que maritorum ac feminarum coniunctione proueniunt.

Dixitque Lamech uxoribus suis Ade et Selle: Audite uocem meam; uxores Lamech, auscultate sermonem meum, quoniam occidi uirum in uulnus meum, et adolescentulum in liuore meo, septuplum ultio dabitur de Cain: de Lamech, septuagies septies.  Quia homicidii peccatum septima generatione diluuio uindicatum esse legitur, adulterii uero scelus, quod Lamech primus omnium in duabus commisit uxoribus, non nisi sanguine Christi expiandum esse, qui septuagesima et septima generatione secundum Luce Euangelium uenit in mundum ; igitur ab Adam usque ad Christum septuaginta et septem  generationes inueniuntur in quibus peccatum Lamech, id est totius mundi, sanguinis Christi effusione solutum est. Siquidem et in populo Iudeorum propter interfectionem Christi, septuaginta septem sunt uindicte statute, iuxta illud Euangelii in quo dictum est Petro apostolo: Non solum septies, sed etiam septuagies septies, si penituerit, fratri remittendum , id est Iudeum reuertentem post septuaginta septem uindictas statutas recipiendum ad indulgentiam Christi

Cognouit quoque Adam adhuc uxorem suam, et peperit filium, uocauitque nomen illius Seth, dicens: Posuit mihi Dominus semen aliud pro Abel quem occidit Cain.  Seth proprie , id est positio dicitur, quia igitur posuerit eum Deus pro Abel,  propterea Seth, id est positio appellatur. Seth quippe, ut quidam putant, interpretatur resurrectio, qui est Christus; et Enos filius eius interpretatur homo, qui cepit inuocare nomen Domini. Licet plerique Hebreorum aliud arbitrentur, quod tunc primum in nomine Domini, et in similitudine eius fabricata sint idola.  Quid autem per hoc intelligitur, quod Enos dicitur inuocare nomen Domini, nisi quia in confessione Dei uiuit omnis homo, qui est filius resurrectionis, quandiu peregrinatur in terris? item ex duobus illis hominibus Abel, quod interpretatur luctus, et eius fratre Seth, quod interpretatur resurrectio, mors Christi, et uita eius ex mortuis figuratur. Ergo, ut breuius dicam, Abel luctus, Seth  resurrectio, Enos homo, quia post luctum resurrectio, de resurrectione homo inuocans Deum.



CAPUT III. De Adam quomodo rursum filios susceperit, et fine uite eius.

 Hic est liber generationis Adam: in die qua creauit Deus hominem, ad similitudinem Dei fecit illum; masculum et feminam creauit eos; et benedixit illis, et uocauit nomen eorum Adam in die qua creati sunt.  Et uocauit, inquit, nomen eorum Adam, id est homo. Hominis autem nomen tam uiro quam femine conuenit.

uixit autem Adam centum triginta annis, et genuit ad similitudinem et ad imaginem suam. Nota quia  Adam ad imaginem et similitudinem Dei factus est, homines autem ad similitudinem Ade facti sunt.

Et facti sunt dies Adam postquam genuit Seth, octingenti anni, genuitque filios et filias. Et factum est omne tempus quod uixit Adam, anni nongenti triginta, et mortuus est. uixit quoque Seth centum quinque annos, et genuit Enos. Item Enos genuit Cainan; Cainan autem genuit Malaleel; Malaleel genuit Iareth; Iareth genuit Enoch, et reliqua.  Hic autem Enoch septimus ab Adam, qui placuit Deo et translatus est, septimam requiem significat, ad quam refertur omnis qui tanquam sexta die, id est, sexta etate seculi, per Christi aduentum formatur. Transactis enim sex etatibus seculi, facto etiam iudicio, et renouatis celo ac terra, transferuntur sancti in  uitam perpetue immortalitatis. Quod autem per Seth ab Adam usque ad Ne denarius numerus insinuatur, complementum mandatorum in Ecclesie operibus figuratur. Cui numero si adiiciuntur tres filii Ne, medio reprobato, duodenarius consummatur, qui in patriarcharum et apostolorum numero insignis habetur, propter septenarii partes alteras, per alteras multiplicatas; nam ter quaterni, uel quater terni ipsum faciunt. Quod uero progenies ex Adam per Cain in denario numero finitur, transgressio mandatorum siue peccatum ostenditur. Nam dum Lamech septimus ab Adam reperiatur scriptus, adduntur ei tres filii et una filia, ut undenarius numerus compleatur, per quod demonstretur peccatum. Nam et ipse numerus femina cluditur, a quo sexu  initium peccati commissum est, per quod omnes morimur, scilicet ut uoluptas carnis que spiritui resisteret, sequeretur. Unde et ipsa filia Lamech Nema, id est uoluptas, interpretatur. Adam interpretatur homo siue terrenus aut indigena, aut terra rubra. Interpretatio autem eorumdem nominum eamdem rem significat. Seth quoque interpretatur positio, siue resurrectio, ut diximus: Enos interpretatur homo; Cainan interpretatur lamentatio, uel positio eorum; Malaleel interpretatur laudans Deum; Iareth roborans; Enoch interpretatur dedicatio; Mathusala mortis emissio; Lamech humiliatus; Ne requies interpretatur. Ergo procedens homo ex terra rubra, resurgens a peccatis, et appositus cetui credentium,  erit homo inuocans Deum, et deflens peccata pristina; possidet animam suam per patientiam; sicque rite laudans Deum, roboratur Spiritu Dei; dedicatur ad uitam eternam; atque uictor mortis subiectus Deo, possidet requiem sempiternam.



CAPUT Iu. De Mathusala et Lamech.

 uixit quoque Mathusala centum octoginta septem annos, et genuit Lamech, etc. Notandum autem quod in Septuaginta interpretibus hic locus ita habetur: Et uixit Mathusala annis centum sexaginta septem, et genuit Lamech. Et uixit Mathusala postquam genuit Lamech annos octigentos duos, et genuit filios et filias; et fuerunt omnes dies Mathusale quos uixit anni nongenti sexaginta nouem, et mortuus est  Famosa questio et disputatione Ecclesiarum omnium uentilata, quod iuxta diligentem supputationem quatuordecim annos post diluuium Mathusala uixisse referatur. Etenim cum esset Mathusala annorum centum sexaginta septem, genuit Lamech; rursum Lamech cum esset annorum centum octoginta octo, genuit Ne; et fiunt simul usque ad diem natiuitatis Ne anni uite Mathusale, trecenti quinquaginta quinque. Sexcentesimo autem anno uite Ne, diluuium factum est, ac per hoc habita supputatione per partes, nongentesimo quinquagesimo quinto anno Mathusale, diluuium factum esse conuincitur. Cum autem super nongentis sexaginta nouem annis uixisse sit dictus, nulli dubium est quatuordecim annos eum uixisse post diluuium. Et quomodo uerum est quod  octo tantum anime in arca salue facte sunt? Restat ergo ut quomodo in plerisque, ita et in hoc sit error in numero. Siquidem in Hebreis et Samaritanorum libris ita scriptum reperi: Et uixit Mathusala centum octoginta septem annis, et genuit Lamech; et uixit Mathusala postquam genuit Lamech, septingentos octoginta duos annos, et genuit filios et filias; et fuerunt omnes dies Mathusale, anni nongenti sexaginta nouem, et mortuus est. Et uixit Lamech centum octoginta duos annos, et genuit Ne. A die ergo natiuitatis Mathusale usque ad diem ortus Ne, sunt anni trecenti sexaginta nouem. His adde sexcentos annos Ne, quia in sexcentesimo uite eius anno diluuium factum est, atque ita fit ut nongentesimo sexagesimo nono anno uite sue Mathusala mortuus sit, eo anno quo  cepit esse diluuium.  Nam Mathusale secundum Septuaginta ultra diluuium numerantur anni, ut quoniam solus est Christus, cuius uita nullam sentit etatem, in maioribus quoque illis non sensisse diluuium uideretur.

uixit autem Lamech centum octoginta duobus annis, et genuit filium; uocauitque nomen eius Ne, dicens: Iste consolabitur nos ab operibus et laboribus manuum nostrarum, in terra cui maledixit Dominus.  Ne requies interpretatur. Ab eo igitur quod sub illo omnia retro opera quieuerunt per diluuium, appellatus est requies. Significat autem Ne per omnes actus suos Christum. Ne enim, ut diximus, requies interpretatur. Dominus dicit: Discite a me quia mitis sum et humilis corde, et inuenietis requiem  animabus uestris . Solus iustus inuenitur Ne in illa gente, cui septem homines donantur propter iustitiam suam. Solus iustus Christus est atque perfectus, cui septem Ecclesie propter septemplicem Spiritum illuminantem in unam Ecclesiam condonantur.



CAPUT u. De gigantibus, et de centum uiginti annis homimous ad penitentiam a Deo concessis.

 Cumque cepissent homines multiplicari super terram, et filios procreassent, uidentes filii Dei filias hominum, quod essent pulchre, acceperunt uxores sibi ex omnibus quas elegerant. uerbum Hebraicum elohim [Figure: [Hebrew text] 2Kb] communis est numeri, et Deus  quippe, et dii similiter appellantur. Propter quod Aquila plurali numero filios deorum ausus est dicere, deos intelligens sanctos siue angelos. Deus enim stetit in synagoga deorum: in medio autem deos discernit .  Unde et Symmachus istiusmodi sensum sequens ait: uidentes filii potentum filias hominum, et reliqua. Sed hoc mouet, quomodo uel ex hominum concubitu nati gigantes, feminis miscere potuerunt se, si non homines sed angeli fuerunt. Sed de gigantibus, id est, nimium grandibus atque fortibus, puto non esse mirandum quod ex hominibus nasci potuerunt, quia et post diluuium quidam tales fuisse reperiuntur; et quedam corpora hominum in incredibilem modum ingentia nostris quoque temporibus exstiterunt, non solum uirorum, sed etiam  feminarum. Unde credibilius est homines iustos appellatos filios Dei, concupiscentia lapsos peccasse cum feminis, quam angelos carnem non habentes, usque ad illud peccatum descendere potuisse: quamuis de quibusdam demonibus qui sint improbi mulieribus, a multis tam multa dicantur, ut non facilis sit de hac re finienda sententia.  Aliter filias hominum progeniem Cham, et filios Dei sobolem Seth appellare uoluit Scriptura, hi auita benedictione religiosi, illi paterna maledictione impudici. Sed postquam filii Seth, concupiscentia uicti, ex filiabus Cham connubia coniunxerunt, ex tali coniunctione homines immenso corpore, uiribus superbi, moribus inconditi, quos Scriptura gigantes appellat, procreati sunt.

 Dixitque Deus: Non permanebit spiritus meus in homine in eternum, quia caro est; eruntque dies illius centum uiginti anni  In Hebreo scriptum est: Non iudicabit spiritus meus homines istos in eternum, quia caro sunt; hoc est, quia fragilis est in homine conditio, non eos ad eternos seruabo cruciatus, sed hic illis restituam quod merentur. Ergo non seueritatem, ut in nostris codicibus legitur, sed clementiam Dei sonat, dum peccator hic pro suo scelere uisitatur. Unde et iratus Deus loquitur ad quosdam: Non uisitabo filias eorum cum fuerint fornicate, et sponsas eorum cum adulterauerint . Et in alio loco: uisitabo in uirga iniquitates eorum, et in flagellis peccata eorum. uerumtamen misericordiam  meam non auferam ab eis . Porro ne uideretur in eo esse crudelis, quod peccantibus locum penitentie non dedisset, adiecit: Sed erunt dies eorum centum uiginti anni, hoc est, centum uiginti annos habebunt ad agendam penitentiam. Non igitur humana uita, ut multi errant, in centum uiginti annos contracta est, sed generationi illi centum uiginti anni ad penitentiam dati sunt. Siquidem inuenimus quod post diluuium Abraham uixerit annos centum septuaginta quinque, et ceteri amplius ducentis trecentis annis. Quia uero penitentiam agere contempserant, noluit Deus exspectare tempus decretum, sed uiginti annorum spatiis amputatis, induxit diluuium anno centesimo agende penitentie destinato

 uidens autem Deus quod multa malitia hominum esset in terra, et cuncta cogitatio cordis intenta esset ad malum omni tempore, penituit eum quod hominem fecisset in terra; et tactus dolore cordis intrinsecus. Delebo, inquit, hominem quem creaui, a facie terre, ab homine usque ad animantia, a reptili usque ad uolucres celi; penitet enim me fecisse eos. Quid est quod de Deo dicitur: Penitet me hominem fecisse, et iterum: Tactus dolore cordis intrinsecus? Nunquid in Deum penitentia aut dolor cordis cadere potest? Ira Dei non perturbatio animi eius est, sed iudicium quo irrogatur pena peccato, cogitatio uero eius et recogitatio mutandarum rerum est immutabilis ratio. Non Deus de facto suo penitet aut dolet sicut homo, cui est de omnibus rebus omnino tam fixa sententia  quam certa prescientia, sed utitur Scriptura sancta usitatis nobis uerbis intelligentibus, ut coaptet se nostre paruitati, quatenus ex cognitis incognita cognoscamus.



CAPUT uI. De Ne et constructione arce eius.

Ne uir iustus atque perfectus fuit in generationibus suis, cum Deo ambulauit.  Si nullus sine peccato, quomodo aliquis perfectus esse potest? Perfecti hic aliqui dicuntur, non sicut perficiendi sunt sancti in illa immortalitate, qua equabuntur angelis Dei, sed sicut esse possunt in hac peregrinatione perfecti. Unde signanter ait, in generatione sua, ut ostenderet non iuxta iustitiam consummatam, sed iuxta generationis sue eum iustum fuisse iustitiam;  et hoc est quod in Hebreo dicitur: Ne uir iustus atque perfectus erat in generationibus suis, cum Deo ambulabat, hoc est, illius uestigia sequebatur.

Et genuit tres filios, Sem, Cham et Iapheth. Sem interpretatur nomen uel nominatus. Cham interpretatur callidus, Iapheth interpretatur latitudo.

Corrupta est autem terra coram Deo, et repleta est iniquitate. Cumque uidisset Deus terram esse corruptam.  Corruptam autem dicit esse terram, quia omnis caro, id est omnis homo peccando corruperat uiam suam, hoc est uitam, quia totum tempus uite sue duxit in peccatis. Solo enim homine peccante, omnis caro dicitur corrupisse uiam suam, quia propter hominem omnis caro creata est.

 Dixit ad Ne: Finis uniuerse carnis uenit coram me: repleta est terra iniquitate a facie eorum, et ego disperdam eos cum terra. Quid est quod dixit Deus, Finis uniuerse carnis uenit coram me, nisi quia per uniuersam carnem significauit omne genus mortalium preter illos qui in arca saluandi erant? Illi autem quasi seminarium secunde generationis seruati sunt. Et disperdam, inquit, cum terra. Quomodo cum terra disperierunt, dum terra postea remansit? Tradunt enim doctores terre uigorem et fecunditatem longe inferiorem esse post diluuium quam ante; et idcirco hominibus carnes edere licentiam esse datam, et ante etiam diluuium fructibus terre solummodo uictitasse.

 Fac tibi arcam de lignis leuigatis; mansiunculas in arca facies. Que sunt ergo ligna leuigata, de quibus arca precipitur fieri, nisi fortia et insolubilia et bene coaptata? De quibus alia translatio dicit, quadrata, ut arca nec uentorum ui, nec aquarum inundatione solueretur. Hec utique arca mansiunculis intus distincta erat, propter diuersas species et genera animalium.

Et bitumine linies intrinsecus et extrinsecus; et sic facies eam. Bitumen est feruentissimum et uiolentissimum gluten, cuius est hec uirtus, ut ligna hoc oblita, nec uermibus exedi, nec solis ardore, nec aquarum possint inundatione dissolui. De hoc bitumine Plinius historicus ita refert : Bituminis plures lacus inueniri dicuntur, ut est in  Comagene, urbe Samosata stagnum emittentes limum  flagrantem, cum quo defendere muros solent, quia tactu adherens retrahit fugientes. Est et in Pentapoli, ubi mare Mortuum uel lacus Salinarum esse dicitur, in quo quecunque uiuentia mergenda tentaueris, statim resiliunt; et quamuis uehementer illisa, confestim excutiuntur. Sed neque uentis mouetur resistente turbinibus bitumine quo aqua omnis stagnatur; neque nauigationis patiens est, quia omnia uita carentia in profundum merguntur nec materiam ullam sustinet, nisi que bitumine illustratur. Lucernam accensam ferunt supernatare exstincto demergi lumine. Sunt et in Babylonis regionibus putei bituminis, quo pro cemento in turris constructione filii Adam usi sunt,  quia contra naturam aque firmissimum est.

Trecentorum cubitorum erit longitudo arce; quinquaginta cubitorum latitudo, et triginta cubitorum altitudo illius. Fenestram in arca facies, et in cubito consummabis summitatem eius. Queri solet que figura uel forma fuerit arce. uidetur enim ex hac narratione, illa quatuor angulis ex imo assurgere, et eisdem paulatim usque ad summum in angustum attractis, in spatium unius cubiti fuisse collecta, quia sic refertur, quod in fundamentis trecenti cubiti in longitudine, et in latitudine quinquaginta sint, et in altitudine triginta, sed collecta in cacumen angustum, ita ut cubitum sit longitudinis et latitudinis eius. Et uere nulla potuit tam conueniens, et congrua arce species dari, quam ut summo uelut  e tecto quodam angusto culmen diffunderet imbrium ruinas, et ima in aquis quadrata stabilitate consisteret, nec impulsu uentorum nec impetu fluctuum, nec inquietudine animalium que intrinsecus erant aut inclinari posset aut mergi. Fenestra ergo ideo in summitate arce iubetur fieri, ut haberet Ne unde emittere posset aues, ad explorandam terre siccitatem.

Ostium autem arce pones ex latere deorsum, ce nacula et tristega facies in ea. Quomodo ergo bicamerata et tricamerata fuerit arca, quidam doctorum ita asserunt, ut bicameratam in inferioribus, tricameratam uero in superioribus, ita ut quinque habitationum distinctiones in ea esse aduertamus, inferiora  eius loca stercoribus et spurcitie esse deputata, ne animalia et precipue homines timi fetore uexarentur: huic autem superior et contigua camera conseruandis pabulis animalium deputaretur. In hos ergo usus inferiores partes que bicamerate dicuntur tradunt fuisse distinctas, superiores uero partes que tricamerate dicuntur ad habitaculum primo bestiis, uel animalibus immitioribus, uel serpentibus, deputatas esse. Ab his uero congruam superioribus loca mitioribus animantibus stabula fuisse; super omnia uero in excelso hominibus sedem locatam, ut pote sicut honore et sapientia antecedit, ita et loco cuncta precelleret animalia; et sic quinque mansiones in ea esse intelliguntur: prima stercorina [stercoraria], secunda apothecaria, tertia feris  animantibus, quarta mansuetis, quinta hominibus. Sic et de ostio quod in latere arce edificatum est tradunt, quod eo loco fuisset, ubi inferiora que dixit bicamerata infra se haberet; et que dixit tricamerata superiora a loco ostii haberentur; et inde ingressa uniuersa animalia, per sua queque loca secundum quod supra diximus, congrua discretione dirempta sunt.  Quod uero Ne per aquam et lignum liberatur, allegorica interpretatione sic accipi potest. ut lignum et aqua crucem designet et baptisma. Sicut enim ille cum suis per aquam et lignum saluatur, sic familia Christi per baptismum et crucis passionem sanatur. Arcam instruxit Ne de lignis non putrescentibus, Ecclesia construitur a Christo, ex hominibus uicturis in eternum. Arca  enim ista ecclesiam demonstrat, que natat fluctibus mundi huius. Quod autem eadem arca de lignis quadratis fieri iubetur, undique stabilem uitam sanctorum significat, ad omne bonum opus paratam. Quacunque enim uerteris quadratum, firmiter stabit. Bitumine glutinantur arce ligna intrinsecus et extrinsecus, ut in compagine unitatis, significetur tolerantia caritatis, ne scandalis Ecclesiam tentantibus, siue ab his qui intus sunt, siue ab his qui foris sunt, cedat fraterna iunctura, et soluatur uinculum pacis. Est enim bitumen feruentissimum et uiolentissimum gluten, ut supra dictum est, significans dilectionis ardorem ui magna fortitudinis ad tenendam societatem spiritualem, omnia tolerantem. Arca trecentis cubitis longa est, ut sexies  quinquaginta compleatur, sicut sex etatibus omne huius seculi tempus extenditur, in quibus omnibus Christus nunquam desistit predicari, in quinque per prophetiam prenuntiatus, in sexta per Euangelium diffamatus. Potest quidem et in his trecentis cubitis lignum ligni passionis ostendi. Ipsius enim littere numerus crucis demonstrat signum per quod socii Christi passionis effecti, per baptismum longitudinem uite eterne adipiscimur. Quod uero cubitis latitudo quinquaginta eius expanditur, significat amplitudinem caritatis in fidelibus, sicut dicit Apostolus: Cor nostrum dilatatum est . Unde nisi caritate spirituali? propter quod ipse iterum dicit: Charitas Dei diffusa est in cordibus nostris, per Spiritum sanctum qui datus est nobis  . Quinquagesimo enim die post resurrectionem suam Christus sanctum Spiritum misit, qui corda credentium dilatauit. Quod autem altitudo eius triginta cubitis surgit, quem numerum decies habet in trecentis cubitis arce iongitudo, designat quia Christus est altitudo nostra, qui triginta annorum etatem gerens, doctrinam euangelicam consecrauit, contestans legem non se uenisse soluere sed implere. Legis autem cor in decem preceptis agnoscitur, hinc decies tricenis arce longitudo perficitur. Unde et ipse Ne ab Adam decimus computatur. Quod sexies longa ad altitudinem, et decies longa ad latitudinem suam, humani corporis instar ostendit, in quo Christus apparuit. Corporis enim longitudo que est a uertice ad uestigium, sexies  tantum habet, quam latitudo est ab uno latere ad alterum latus, et decies tantum quam altitudo, cuius altitudinis mensura est in latere a dorso ad uentrem, uelut si iacentem hominem metiaris supinum seu pronum, sexies tantum longus est a capite usque ad pedes, quam latus a dextera in sinistram, uel a sinistra in dexteram, et decies quam altus a terra. Unde facta est arca trecentorum in longitudine cubitorum, et quinquaginta in latitudine, et triginta in altitudine. Item eadem arca collecta in unum cubitum, desuper consummatur, sicut Ecclesia corpus Christi in unitate collecta, sublimatur et perficitur. Unde dicitur in Euangelio: Qui mecum non colligit, spargit . Quod autem aditus eius fit a latere, significat quia nemo intrat in Ecclesiam,  nisi per sacramentum remissionis peccatorum, quod e Christi latere aperto manauit. Inferiora arce bicamerata et tricamerata construuntur, sicut ex omnibus gentibus, uel per bipartitam multitudinem congregatur Ecclesia propter circumcisionem et preputium, uel tripartitam propter tres filios Ne, quorum progenie repletus est orbis terrarum; et ideo arce inferiora ista dicta sunt, quia in hac terrena uita diuersitas est gentium. In summo autem omne in unum consummatur, et non est ista uarietas, quia omnia et in omnibus Christus, tanquam nos uno cubito desuper celesti unitate consummans.  Recte itaque per arcam uniuersa Ecclesia designatur, que adhuc in multis suis carnalibus lata est, in paucis spiritualibus angusta; et quia ad unum hominem,  qui est sine peccato colligitur, quasi in uno cubito consummatur. uidemus etenim multos intra eiusdem Ecclesie sancte sinum in superbiam erigi, in carnis uoluptate dissolui, in adquirendis terrenis rebus inhiare, imperante auaritia maria transire, deseruire iracundie, iurgiis uacare, proximos quos preualent ledere. Sed quia eos adhuc sancta Ecclesia tolerat ut conuertantur, quasi in arce latitudine deorsum bestie morantur. uidemus alios iam aliena non querere, illatam iniuriam equanimiter portare, rebus propriis esse contentos, humiliter uiuere; sed quia isti iam pauci sunt, angustatur arca. Alios autem conspicimus etiam possessa relinquere, nullum terrenis rebus studium dare, inimicos diligere, carnem a cunctis uoluptatibus domare, motus  omnes sub ratione iudicio premere, per celeste desiderium contemplationis penna subleuari. Sed quia tales quique ualde rari sunt, iam arca iuxta cubitum ducitur, ubi homines et uolatilia continentur. Queratur tamen si quis in eis esse ualeat sine peccato, et nullus inuenitur. Quis itaque homo est sine peccato, nisi ille qui in peccatis conceptus non est? In uno ergo cubito consummatur arca, quia unus est auctor et redemptor sancte Ecclesie sine peccato, ad quem et per quem omnes proficiunt, qui se esse peccatores nouerunt. Sequitur:

Et ingredieris arcam tu et filii tui, uxor tua, et uxores filiorum tuorum tecum. Et cunctis animantibus uniuerse carnis, bina duces in arcam ut uiuant tecum, masculini et feminini sexus, etc.   Quid sibi uult quod hic bina de omnibus animantibus introducere iubet in arcam, et in sequentibus duo et duo, septena et septena, masculum et feminam? an quatuor ex immundis et quatuordecim ex mundis animalibus intelligere debemus introducenda esse? Non utique duo et duo propter quatuor, sed propter masculum et feminam. Nam de immundis tantummodo duo, et de mundis solummodo septem. Inde immunda pari numero posuit; munda uero impari, ut haberet Ne unde hostias immolaret ex mundis; et inde plura fuerunt munda quam immunda, propter futurum humani generis usum qui ex mundis debebatur hominibus, ut plura essent que prodessent, quam que nocerent.

De uolucribus iuxta genus suum, et de iumentis in  genere suo, et ex omni reptili terre secundum genus suum, bina de omnibus ingredientur tecum, ut possint uiuere. Queri enim solet utrum tanta capacitate arca describatur esse, quod animalia tanta, et tot cum mansiunculis conuenientibus sibi, et escis eorum ferre potuerit.  Hanc questionem Origenes soluit cubito geometrico, asserens cubitum geometricum tantum ualere, quantum nostra cubita sex ualent. Si ergo tam magna cubita intelligamus, nulla questio est tante capacitatis arcam fuisse, ut posset illa omnia continere. Item queritur utrum arca tam magna centum annis potuerit fabricari a quatuor hominibus, id est, Ne et tribus filiis eius. Sed si non potuerit non erat magnum fabros alios adhibere, quamuis operis sui mercede accepta non  curauerint utrum eam Ne sapienter, an uero inaniter fabricauerit; et ideo non in eam intrauerint, quia non crediderunt quod ille crediderat. Quod autem dictum est ingressa esse omnia animalia in arcam, non Ne colligente, sed Deo iubente factum est. Sicut enim dictum est in prima creatione, quod Deus adduxit ea ad Adam, ut uideret quid uocaret eam, sic diuino nutu coacta animalia, sponte prefinito numero ueniebant ad arcam Ne. Item queri solet de minutissimis bestiis, non solum quales sunt mures et stelliones, sed etiam quales locuste, scarabei, musce denique et pulices, utrum non amplioris numeri in arca illa fuerint, quam qui est defininitus cum hoc imperaret Deus. Prius admonendi  sunt quos hec mouet, sic accipiendum esse quod dictum est, que reptant super terram, ut necesse non fuerit conseruari in arca que possunt in aquis uiuere, non solum mersa sicut pisces, uerum etiam super natantia, sicut multe alites. Deinde cum dicitur, masculus et femina erunt, profecto intelligitur ad reparandum genus dici; ac per hoc nec illa necesse fuerat ibi esse que possunt sine concubitu de quibuscunque rebus uel rerum corruptionibus nasci; uel si fuerunt sicut in domibus consueuerunt esse, sine ullo numero definito esse potuisse; aut si mysterium sacratissimum quod agebatur, et tante rei figura etiam ueritate facta aliter non posset impleri, nisi ut omnia ita certo illo numero essent, que uiuere in aquis, illius natura prohibente,  non possent, non fuit ista cura illius hominis, uel illorum hominum, sed diuina. Non enim ea Ne capiens intromittebat, sed uenientia et intrantia permittebat. Ad hoc enim ualet quod dictum est, Intrabant ad te, non scilicet hominis actu, sed Dei nutu.

Tolles igitur tecum ex omnibus escis que mandi possunt, et comportabis apud te, et erunt tam tibi quam illis in cibum. Solet etiam mouere nonnullos genera escarum que illic habere poterant animalia que non nisi carne uesci putantur, utrum preter numerum ibi fuerint, sine transgressione mandati, que aliorum alendorum necessitas illic cegisset includi, an uero quod potius est credendum preter carnes aliqua alimenta esse potuerunt, que omnibus  conuenirent. Nouimus enim quam multa animalia quibus caro cibus est, fructibus pomisque uescantur, et maxime ficubus atque castaneis. Quid uero mirum si uir ille sapiens et iustus, etiam diuinitus admonitus quod cuique congrueret, sine carnibus aptam cuique generi alimoniam reperiret et conderet? Quid est quo uesci non cogeret fames? aut quod non suaue ac salubre facere posset Deus, qui etiam ut sine cibo uiuerent diuina facilitate donaret?



CAPUT uII. De ingressu animantium in arcam et de diluuio

 Uniuerse aues omnesque uolucres ingresse sunt ad Ne in arcam bina et bina, ex omni  carne in qua erat spiritus uite; et que ingressa sunt masculus et femina, ex omni carne introierunt, sicut preceperat ei Deus.  Hinc quidam querendum putant quid de animalibus sentiri debeat, quorum natura nec semper in aridis, nec semper in humidis uiuere potest, sicut sunt lutri et uituli marini, et multa auium genera, que in aquis uictum requirunt, sed in aridis dormiunt, nutriunt et requiescunt. Potuit enim uirtus diuina utramuis eorum naturam donec diluuium transiret, mitigare, temperare, ut aut in humore tantum, aut in arido tantum uiuere possent, nisi forte extra arcam in aliqua eius parte loca illis preparata essent, unde et in aquis uiuere, et in aridis requiescere potuissent.

 Et inclusit eum Dominus deforis. Hoc enim sine dubio diuinum opus fuit, ne ingrederentur aque per aditum, quod humana non munierat manus.

Factumque est diluuium quadraginta diebus super terram; et multiplicate sunt aque, et eleuauerunt arcam in sublime a terra, uehementerque inundauerunt, et omnia repleuerunt in superficie terre. Porro arca ferebatur super aquas, et aque preualuerunt nimis super terram. Opertique sunt omnes montes excelsi sub uniuerso celo. Quindecim cubitis altior fuit aqua super montes quos operuerat. Ferunt quidam non esse hec gesta, sed solas rerum significandarum figuras esse contendunt. Primum opinantur tam magnum non potuisse, itemque aliud tantum in superioribus fieri diluuium, ut altissimos montes  quindecim cubitos aqua crescendo transcenderet propter Olympi uerticem montis, super quem perhibentur nubes non posse concrescere, quod tam sublime iam celum sit, ubi non ibi sit er iste crassior, ubi uenti, nebule imbresque gignuntur. Nec attendunt omnium elementorum crassissimam terram ibi esse potuisse. An forte negant uerticem montis esse terram? Cur igitur usque ad illa celi spatia terris exaltari licuisse, et aquis exaltari non licuisse contendunt, cum isti mensores et pensores elementorum aquas terris perhibeant superiores atque leuiores? Quid itaque rationis afferunt quare terra grauior et inferior locum celi tranquillioris inuaserit per uolumina tot annorum, et aqua leuior ac superior permissa non sit hoc facere, saltem  ad tempus exiguum?  Recordatus autem Dominus Ne cunctorumque animantium et omnium iumentorum que erant in arca cum eo, adduxit spiritum super terram, et imminute sunt aque; et clausi sunt fontes abyssi et cataracte celi, et prohibite sunt pluuie de celo. Bene enim de illo spiritu intelligi potest de quo dictum est: Spiritus Dei ferebatur super aquas. Tunc enim ferebatur, ut congregatis aquis in suum locum, terra appareret; nunc autem adductus dicitur, ut ablatis de medio aquis diluuii, faciem terre reuelaret. Potest et spiritus nomine uentus intelligi, iuxta illud Psalmiste: Et stetit spiritus procelle , cuius flatibus crebris aqua cogeretur recedere.

Reuerseque sunt aque de terra euntes et redeuntes,  et ceperunt minui post centum quinquaginta dies. Quo enim reuerse sunt aque, dum dicitur: Reuerse sunt aque de terra euntes et redeuutes? uidetur quod iuxta litteram omnes fluuiorum ac riuorum decursus per occultas terre uenas ad matricem abyssum redeant iuxta illud Salomonis: Ad locum unde exeunt flumina, reuertantur, ut iterum fluant .

Requieuitque arca mense septimo, septima decima die mensis super montes Armenie. Meminit huius loci Iosephus historiographus Iudeorum, ita dicens: Hunc autem locum Armeni Egressum uocant. Illic enim arce solute reliquias nunc usque prouinciales ostendunt. Huius uero diluuii et arce memoriam faciunt omnes qui historias barbaricas conscripserunt:  quorum unus est Berosus Chaldeus. Narrans enim de diluuio taliter est effatus: Dicitur autem et nauis eius que in Armenia uenit circa montem Cordicum adhuc aliquam partem esse, et quosdam bitumen exinde colligere, quo maxime homines ad expiationes utuntur. Meminit autem horum et Hieronymus Aegyptius, qui antiquitatem Phenices noscitur conscripsisse. Sed et Manasseas Damascenus in nonagesimo sexto Historiarum libro, ita de eis dicit: Est et super Mumadam excelsus mons in Armenia, qui Paris appellatur, in quo multos fugientes sermo est diluuii tempore liberatos, et quemdam simul in arca deuectum in montis  summitate per reliquias lignorum multo tempore conseruatas.



CAPUT uIII.  De egressu Ne ex arca, et sacrificio eius atque benedictione.

Decimo enim mense, primo die mensis, apparuerunt cacumina montium. Cumque transissent quadraginta dies, aperiens Ne fenestram arce quam fecerat, emisit coruum, qui egrediebatur et non regrediebatur, donec siccarentur aque super terram. Emisit quoque columbam post eum, ut uideret si iam cessassent aque super faciem terre. Que cum non inuenisset ubi requiesceret pes eius, reuersa est in arcam ad eum, aque enim erant super uniuersam terram. Questio solet oboriri utrum coruus mortuus sit, an aliquo modo uiuere potuerit, qui utique si fuerit terra ubi requiesceret, etiam columba requiem potuit inuenire pedibus suis. Unde coniicitur a multis, quod cadaueri  potuit coruus insidere, quod columba naturaliter refugit. Item questio quomodo columba non inueniret ubi requiesceret, si iam, sicut narrationis ordo contexitur, nudata fuerant cacumina montium? que uidetur questio aut per recapitulationem posse dissolui, ut ea posterius narrata intelligantur que prius facta sunt, aut potius aque nondum siccate fuerant.  Mystice autem quod cuncta animalium genera includuntur in arca, significat quia ex omnibus gentibus et narrationibus congregatio fit in Ecclesia. Quod etiam Petro demonstratus discus ille significat, ubi munda et immunda sunt animalia , sicut in Ecclesie sacramentis boni et mali uersantur. Quod septena sunt munda et bina immunda, non quia pauciores sunt mali quam boni,  sed quia boni seruant unitatem spiritus in uinculo pacis. Sanctum autem Spiritum diuina Scriptura in septiformi operatione commendat, id est, Spiritus sapientie et intellectus, consilii et fortitudinis, scientie, pietatis et timoris Dei. Unde et ille numerus quinquaginta dierum, ad aduentum sancti Spiritus pertinens, in septies septenis, qui fiunt quadraginta nouem, uno addito, consummatur. Propter quod dictum est: Studentes seruare unitatem spiritus in uinculo pacis . Mali autem in binario numero ad schismata faciles, et quodammodo diuisibiles ostenduntur. Quod autem Ne ipse cum suis octauus numeratur, significat quia in Christo spes resurrectionis nostre apparuit, quia octauo die, id  est, post sabbati septimum, primo a mortuis resurrexit: qui dies a passione tertius, in numero autem dierum qui per omne uoluuntur tempus, et octauus et primus est. Quod post septem dies ex quo ingressus est Ne in arcam factum est diluuium, ostendit quia in spem future quietis, que septimo die signata est, baptizamur. Quod preter arcam omnis caro quam terra sustentabat diluuio consummata est, insinuat quia preter Ecclesie societatem, aqua baptismi, quamuis eadem sit, non solum non ualet ad salutem, sed potius ad perniciem. Quod quadraginta diebus et quadraginta noctibus pluit, designat quia omnis reatus peccatorum in decem preceptis legis admittitur per uniuersum orbem terrarum, qui quatuor partibus continetur. Decem quippe quater ducta  quadraginta fiunt. Siue ille reatus qui ad dies pertinet, ex rerum prosperitate, siue qui ad noctes, ex rerum aduersitate contractus, sacramento baptismi celestis abluitur. Quod Ne quingentorum erat annorum cum ei locutus est Dominus ut arcam sibi faceret, et sexcentesimum agebat annum, cum in eam fuisset ingressus , quid aliud hic uidentur centum anni significare, nisi etates singulas seculi? unde ista sexta etas que completis quingentis usque ad sexcentos, significatur, in manifestatione euangelica Ecclesiam construit; et ideo qui sibi ad uitam consulit, sit uelut quadratum lignum paratus ad omne opus bonum, et intret in fabricam sanctam, quia et secundus mensis anni sexcentesimi, quo intrat  Ne in arcam, eamdem senariam etatem significat. Duo enim menses sexagenario numero concluduntur; a senario autem numero et sexaginta cognominantur, et sexcenti, et sex millia, et sexaginta millia, et sexcenta millia, et sexcenties, et quidquid deinceps in maioribus summis per eumdem articulum numeri per infinita incrementa consurgit. Et quod uicesimus et septimus dies mensis commemoratur, ad eiusdem quadrature significantiam pertinet, que iam in quadratis lignis exposita est, sed hic euidentius, quia nos ad omne opus bonum paratos, id est, quodammodo conquadratos Trinitas perfecit in memoria qua Deum recolimus, in intelligentia qua cognoscimus, in uoluntate qua diligimus. Tria enim ter, et hoc ter, fiunt uiginti  septem, qui est numeri ternarii quadratus. Quod septimo mense arca sedit, hoc est, requieuit, ad illam septimam requiem significatio recurrit, quia perfecti requiescunt, ubi quoque illius quadrature numerus iteratur. Nam uicesima septima die secundi mensis, commendatum est hoc sacramentum, et rursus uicesima septima die septimi mensis eadem commendatio confirmata est, cum arca requieuit. Quod enim promittitur in spe, hoc exhibetur in re. Porro quia ipsa septima requies cum octaua resurrectione coniungitur, significat quod neque resuscitato corpore finitur requies, que post hanc uitam excipit sanctos, sed potius totum hominem non adhuc spe, sed iam re ipsa ex omni parte spiritus  et corporis perfecta et immortali salute renouatum, in eterne uite munus assumit. Quia ergo septima requies cum octaua resurrectione coniungitur, hoc in sacramento regenerationis, id est, in baptismo, altum profundumque mysterium est, quod quindecim cubitis supercreuit aqua, excedens altitudinem montium. Octo itaque et septem quindecim faciunt; sed octo signant resurrectionem, septem quietem. Hoc igitur sacramentum resurrectionis et quietis transcenditur omnem sapientiam superborum, ita ut nullatenus possit indagare scientie sue altitudine resurrectionis quietem. Et quia septuaginta a septem et octoginta ab octo denominantur, coniuncto utroque numero, centum quinquaginta diebus exaltata est aqua, eamdem commendans nobis atque con  firmans altitudinem baptismi, in consecrando nouo homine, ad tenendam quietis et resurrectionis fidem. Quod post dies quadraginta emissus coruus non est reuersus aut aquis utique interceptus, aut aliquo supernatanti cadauere illectus, significat homines in immunditia cupiditatis deterrimos, et ob hoc ad ea que foris sunt in hoc mundo nimis intentos, aut rebaptizari, aut ab his quos preter arcam, id est preter Ecclesiam, baptismus occidit, seduci et teneri. Quod columba emissa non inuenta quiete reuersa est, ostendit per nouum testamentum requiem sanctis in hoc mundo non esse promissam. Post quadraginta enim dies emissa est, qui numerus uitam que in hoc mundo agitur significat. Deinde post septem dies emissa, per illam septenariam  operationem spiritualem oliue fructuosum surculum retulit: quo significaret nonnullos etiam extra Ecclesiam baptizatos, si eis pinguedo non defuerit caritatis, posteriore tempore in ore columbe, tanquam in osculo pacis, ad unitatis societatem posse perduci. Quod autem post alios septem dies denuc emissa non est reuersa, significat finem seculi, quando erit sanctorum requies non adhuc in sacramento spei, quo in hoc tempore Ecclesia consociatur, quandiu bibitur id quod de latere Christi manauit, sed iam in ipsa perfectione salutis nostre, cum tradetur regnum Deo et Patri, ut in illa perspicua contemplatione incommutabilis ueritatis, nullis ministeriis corporalibus egeamus. Quod sexcentesimo  et uno anno uite Ne, id est, peractis sexcentis annis, aperitur arce tectum, significat quod finita sexta etate seculi, reuelabitur absconditum sacramentum atque promissum. Cur uicesimo et septimo die secundi mensis dicitur siccasse terra, tanquam finita esset iam baptizandi necessitas, nisi quia in numero dierum quinquagesimo et septimo  resurrectionis tempus exprimitur, quo sacramentum baptismatis completur? Qui numerus ex illa coniunctione spiritus et corporis, septies octonos habet, uno addito propter unitatis uinculum. Cur de arca coniuncti exeunt qui disiuncti intrauerunt , nisi quod in hoc tempore caro concupiscit aduersus spiritum, spiritus autem aduersus carnem?  Postmodum autem exeunt Ne et uxor eius, filii eius et uxores filiorum eius: hoc est coniuncti masculi et femine, quia in fine seculi atque in resurrectione iustorum, omnimoda et perfecta pace spiritui corpus adherebit, nulla mutabilitatis indigentia uel concupiscentia resistente.

Aedificauit autem Ne altare Domino; et tollens de cunctis pecoribus et uolucribus mundis, obtulit holocausta super altare Domino. Odoratusque est Dominus odorem suauitatis, et ait ad eum: Nequaquam ultra maledicam terre propter homines. Quid sibi uult quod Dominus dicit: Non adiiciam adhuc maledicere  super terram propter opera hominum, quia apposita est mens hominum ad malitiam a iuuentute? Non adiiciam ergo, inquit, adhuc percutere omnem carnem uiuam, quemadmodum feci, et deinde adiecit que secundum largitatem bonitatis sue donat hominibus indignis. Utrum hic testamenti noui indulgentia figurata sit, et preterita ultio ad uetus pertineat testamentum, hoc est illud ad legis seueritatem, hoc ad gratie bonitatem?

Sensus enim, inquit, et cogitatio humani cordis in malum prona sunt ab adolescentia sua. Corruptionis malum quod unusquisque nostrum ab ortu desideriorum carnalium sumpsit, in profectum etatis exercet, et nisi hoc citius diuine formidinis manus reprimat, omne condite nature bonum, repente culpa  in profundum uorat. Nemo igitur sibi cogitationum suarum uictoriam tribuat, cum Apostolus dicat: Neque qui plantat est aliquid, neque qui rigat; sed qui incrementum dat Deus .

 Crescite et multiplicamini, et implete terram; et terror uester et tremor sit super cuncta animalia terre. Potentibus uiris magna est uirtus humilitatis consideratio, equalitas conditionis. Omnes namque homines natura equales sumus; sed accessit dispensatorio ordine ut quibusdam prelati uideamur. Si igitur hoc a mente deprimimus, quod temporaliter accessit, inuenimus citius quod naturaliter sumus. Plerumque enim animose accepta potestas officit, eumque tumidis cogitationibus fallit. Manu igitur humillime considerationis deprimendus est  tumor elationis. Si enim apud semetipsam mens descendit de uertice culminis, citius planitiem inueniet naturalis equalitatis. Nam ut prefati sumus, omnes homines natura equales genuit; sed uariante meritorum ordine, alios aliis dispensatio occulta postponit. Ipsa autem diuersitas que accessit ex uitio, recte est diuinis iudiciis ordinata, ut quia omnis homo iter uite eque non graditur, alter ab altero regatur. Sancti autem uiri cum presunt, non in se potestatem ordinis, sed equalitatem conditionis attendunt; nec preesse gaudent hominibus, sed prodesse. Sciunt enim quod antiqui patres nostri, non tam reges hominum quam pecorum pastores fuisse memorantur. Unde et cum Ne Dominus filiisque  eius post diluuium diceret: Crescite et multiplicamini et replete terram, subdidit: Et terror uester ac tremor sit super cuncta animalia terre . Homo quippe animalibus irrationabilibus, non autem ceteris hominibus, natura prelatus est; et idcirco ei dicitur ut animalibus et non ab homine timeatur, quia contra naturam superbire est, ab equali uelle timeri. Cuncti ergo qui presunt, non in se potestatem debent ordinis, sed equalitatem pensare conditionis. Nam, sicut diximus, antiqui patres nostri pastores pecorum et non reges hominum fuisse memorantur, et tamen necesse est ut rectores a subditis timeantur, quando ab eis Deum minime timeri deprehenduntur, ut humana saltem formidine peccare metuant, qui diuina iudicia non formidant.  Nequaquam namque prepositi ex hoc quesito timore superbiant, in quo non suam gloriam, sed subditorum iustitiam querunt. In eo autem quod metum sibi a peruerse uiuentibus exigunt, quasi non hominibus, sed animalibus dominantur, quia uidelicet ex qua parte bestiales sunt subditi, ex ea etiam debent formidine iacere substrati.

Omne quod mouetur et uiuit, erit uobis in cibum, quasi olera uirentia. Queritur, cur esus carnium post diluuium homini conceditur et non ante? Propter infecunditatem terre, ut estimatur, et hominis fragilitatem.

Tradidi uobis omnia, excepto quod carnem cum sanguine non comedetis. Quod excepto sanguine iubentur carnem manducare, ne uita pristina  quasi suffocata in conscientia teneatur, sed habeat tanquam effusionem per confessionem.

Sanguinem enim animarum uestrarum requiram de manu cunctarum bestiarum, et de manu hominis, et de manu uiri et fratris eius, requiram animam hominis.  Quid est quod dicit, et de manu hominis fratris exquiram animam hominis? an omnem hominem fratrem omnis hominis intelligi uoluit secundum cognationem ex uno ductam? Mystice autem quod dantur eis cuncta animalia in escam, significat in conuocatione gentium ad fidem non esse distantiam, sicut in illo disco Petro dicitur, Macta et manduca.

Arcum meum ponam in nubibus, et erit signum federis inter me et inter terram. Quod uero testamentum  posuit Deus inter se et homines atque omnem animam uiuam, ne perdat eam diluuio, arcum scilicet qui apparet in nubibus, qui nunquam nisi de sole resplendet, significat quia illi non pereunt diluuio, qui in prophetis et omnibus diuinis Scripturis, tanquam Dei nubibus, agnoscunt Christum. Arcum omnipotens Deus inter se atque homines in signum posuit, ut ultra mundum diluuio non deleret. Unde et in arcu eodem, color aque et ignis simul ostenditur, quia ex parte est ceruleus, et ex parte rubicundus, ut utriusque iudicii testis sit, unius uidelicet faciendi, et alterius facti, id est, quia mundus iudicii igne cremabitur, nam aqua diluuii non deletur



CAPUT IX. De plantatione uinee per Ne, et nudatione eius, et irrisione Cham.


Cepit Ne uir agricola exercere terram, et plantauit uineam bibensque uinum inebriatus est: et nudatus, iacuit in tabernaculo suo. Quod cum uidisset Cham pater Chanaan, uerenda scilicet patris sui esse nudata, nuntiauit duobus fratribus foras, et reliqua.  Queritur quare peccans Cham in patris offensa, non in seipso, sed in filio suo Chanaan maledicitur, nisi quia prophetatum est quodammodo terram Chanaan eiectis Chananeis inde et debellatis, accepturos fuisse filios Isrel, qui uenirent de semine Sem?  Iam uero illud quod post diluuium de uinea quam plantauit inebriatus Ne, et nudatus in domo sua,  cui non appareat Christi esse figuram, qui inebriatus est dum passus est, nudatus est dum crucifixus est, in domo sua, id est, in gente sua, et in domesticis sui sanguinis, utique Iudeis? Tunc enim nudata est mortalitas carnis eius. Quam nuditatem, id est, passionem Christi, uidens Cham derisit; et Iudei Christi mortem uidentes, subsannauerunt. Sem uero et Iaphet, tanquam duo populi ex circumcisione et preputio credentes, cognita nuditate patris, qua significatur passio Saluatoris, sumentes uestimentum, posuerunt super dorsa sua, et intrantes auersi, operuerunt nuditatem patris, nec uiderunt quod uerenda patris texerunt. Quodam enim modo passionem Christi uelamento tegimus, id est, sacramento honoramus, eiusque mysterii rationem reddentes, Iudeorum  detractionem operimus. uestimentum enim significat sacramentum, dorsa memoriam preteritorum, quia passionem Christi transactam celebrat Ecclesia, non adhuc prospectat futuram.  Moraliter autem auersari dicimus quod reprobamus. Quid est ergo quod filii uerenda patris superiecto dorsis pallio, auersi uenientes operiunt, nisi quod bonis subditis sic prepositorum suorum mala displicent, ut tamen hec ab aliis occultent?  Operimentum auersi deferunt, quia diiudicantes factum et uenerantes magisterium, nolunt uideri quod tegunt. Medius autem fratrum Cham, id est, impius populus Iudeorum, ideo medius, quia nec primatum apostolorum tenuit, nec ultimus in gentibus credidit, uidit nuditatem patris, quia consensit in necem Domini Saluatoris.  Post hec nuntiauit foras fratribus. Per eum quippe manifestum est, quod erat in prophetia secretum; ideoque fit seruus fratrum suorum. Quid est enim aliud hodie gens ipsa, nisi quedam scriniaria Christianorum, baiulans legem et prophetas, ad testimonium assertionis Ecclesie, ut nos honoremus per sacramentum quod nuntiant illi per litteram? Post hec benedicuntur duo illi qui nuditatem patris honorauerunt.

Benedictus, inquit, Dominus Deus Sem; sit Chanaan seruus illius. Dilatet Deus Iaphet, et habitet in tabernaculis Sem. Hic Sem maior natu, ipse est ex quo patres et prophete et apostoli generati sunt. Iaphet autem gentium est pater: qui etiam latitudo  interpretatur. Cum ingenti enim multitudine dilatatus est populus ex gentibus, qui cum prophetis et apostolis erat habitaturus: siquidem et uidemus iuxta Ne patris propheticam benedictionem, in tabernaculo Sem transisse habitationem Iaphet, hoc est, in domo legis et prophetarum, Ecclesiam potius iustificari, minorem quidem temporum euo, sed gratie lege maiorem. Cham porro qui interpretatur callidus, medius filius tanquam ab utroque discretus, nec in primitiis Isrelitarum, nec in plenitudine gentium permanens, significat non solum Iudeorum, sed hereticorum genus callidum, non spiritu sapientie, sed impatientie, quo solent hereticorum feruere primordia, et pacem perturbare sanctorum. Sed et omnes qui Christiano uocabulo gloriantur et perdite uiuunt,  ipsius figuram gestare uidentur. Passionem quippe Christi, que illius hominis nuditate significata est, et annuntiant bene profitendo, et male agendo exhonorant. De talibus ergo dictum est: Ex fructibus eorum cognoscetis eos . Ideo et Cham in filio suo maledictus est, tanquam in fructu suo, id est, in opere suo. Unde conuenienter et ipse filius eius Chanaan interpretatur motus eorum. Quod quid est aliud, quam opus eorum? Item quod Cham peccante posteritas eius damnatur, significat quod reprobi hic delinquunt, sed in posterum, id est, in futurum, sententiam damnationis excipiunt. Sed et plebs Iudea que Dominum crucifixit, etiam in filiis penam damnationis sue transmisit. Dixerunt enim: Sanguis eius super nos et super filios nostros .

 Et facti sunt omnes dies Ne nongenti quinquaginta anni. Ecce post diluuium trecentis quinquaginta annis uixit Ne. Ex quo perspicuum est centum uiginti annos generationi illi, ut diximus supra, ad penitentiam datos, et non uite mortalium constitutos.



CAPUT X. Generationes filiorum Ne.

Benedictis igitur duobus filiis Ne, atque uno eorum medio maledicto, deinceps eorum generationes texuntur, ex quibus septuaginta due sunt gentes orte, id est, quindecim de Iaphet, triginta de Cham, uiginti septem de Sem.

 Filii Iaphet, Gomer et Magog, et Madai, et Iauan, et Thubal, et Mosoch.  Iaphet filio  Ne nati sunt septem filii, qui possederunt terram in Asia, ab Amano et Tauro Celesyrie et Cilicie montibus, usque ad fluuium Tanaim; in Europa uero, usque ad Gadara, nomina locis et gentibus relinquentes. E quibus postea immutata sunt plurima, cetera permanent ut fuerunt. Sunt autem Gomer, id est, Galate; Magog, id est, Scythe; Madai, id est, Medi; Iauan, id est, Iones, qui et Greci, unde mare Ionium. Thubal, id est, Iberi, qui et Hispani, a quibus Celtiberia, licet quidam Italos suspicentur. Mosoch, id est, Cappadoces, unde et urbs apud eos usque hodie Mazecha dicitur. Porro Septuaginta interpretes Caphthorim Cappadoces arbitrantur, Thiras Thraces, quorum non satis immutatum uocabulum est. Scio  quemdam Gog et Magog, tam de presenti loco quam de Ezechiel, ad Gothorum nuper in terra nostra bacchantium historiam retulisse: quod utrum uerum sit, prelii ipsius fine monstrabitur. Et certe Gothos omnes retro eruditi magis Getas quam Gog et Magog appellare consueuerunt. He itaque septem gentes quas de Iaphet uenire stirpe memoratus sum, ad Aquilonis partem habitant.

Filii Gomer Assenez et Riphath et Thogorma. Assenez Greci Reginos uocant: Riphath Paflagones: Thogorma Phryges.

Filii autem Iauan, Elisa et Tharsis, et Cethim et Dodanim. Ab his diuise sunt insule nationum in terris suis, unusquisque secundum linguam suam, et cognationem suam, et gentem suam. De Ionibus, id est,  Grecis, nascuntur Elisei, qui uocantur Aeolides. Unde et quinta lingua Grecie, Aeolis appellatur, quam illi uocant. Tharsis Iosephus Cilicas arbitratur: aspirationis litteram, uitiose a posteris in dicens fuisse corruptam. Unde et metropolis eorum ciuitas Tarsus appellatur. Paulo apostolo gloriosa. Cethim sunt Cithi, a quibus hodie quoque urbs Cypro citium nominatur. Dodanim, Rhodii, ita enim Septuaginta interpretes transtulerunt. Legamus uarronis de Antiquitatibus libros, et Sinii Capitonis, et Grecum Phlegonta, ceterosque eruditissimos uiros, et uidebimus omnes pene insulas et totius orbis littora terrasque mari uicinas, Grecis accolis occupatas, qui, ut supra diximus, ab Amano et Tauro montibus, omnia maritima loca usque ad Oceanum  possedere Britannicum.

Filii autem Cham, Chus, et Mesraim et Phuth et Chanaan. Chus usque hodie ab Hebreis Aethiopia nuncupatur, Mesraim Aegyptus, Pluth Lybies, a quo et Mauritanie fluuius usque in presens Phuth dicitur, omnisque circa eum regio Phutensis. Multi scriptores tam Greci quam Latini, huius rei testes sunt. Quare autem in una tantum climatis parte, antiquum Lybie nomen resederit, et reliqua terra uocata sit Africa, non huius loci nec temporis est. Porro Chanaan obtinuit terram quam Iudei deinceps obsederunt eiectis Chananeis.

Filii autem Chus, Saba et Heuila et Sabatha et Regma et Sabatacha. Saba, a quo Sabei: de quibus uirgilius:

 . . . Solisque est turea uirga Sabeis;
et alibi:

. . . . Centumque Sabeo
Thure calent are. . . .
Heuila Getuli in parte remotioris Africe eremo coherentes. Sabatha, a quo Sabatheni, qui nunc Astabari nominantur. Regma uero et Sabatacha, paulatim antiqua uocabula perdidere, et que nunc pro ueteribus habeant, ignoratur.

Filii Regma: Saba et Dadan. Hic Saba per sin [Figure: [Hebrew text] 4Kb] litteram scribitur; supra uero per [Figure: [Hebrew text] 4Kb] , a quo diximus appellatos Sabeos. Interpretatur ergo nunc Saba Arabia. Nam in septuagesimo primo psalmo, ubi nos habemus, Reges Arabum et Saba munera offerent, in  Hebreo scriptum est, Reges Saba et Saba. Primum nomen per sin [Figure: [Hebrew text] 7Kb] , secundum per samech [Figure: [Hebrew text] 7Kb] . Dadan gens est Aethiopie in Occidentali plaga.



CAPUT XI. De Nemrod gigante, et de confusione linguarum in turris edificatione.

Porro Chus genuit Nemrod; ipse cepit esse potens in terra. Et erat robustus uenator coram Domino. Ab hoc exiuit prouerbium: Quasi Nemrod robustus uenator coram Domino. Fuit autem principium regni eius Babylon et Arach et Achad, et Chalanne in terra Sennaar. De terra illa egressus est Assur.  Primus post diluuium inter homines Nemrod filius Chus noua imperii cupiditate tyrannidem arripuit, regnauitque in Babylonia, que ab eo quod ibidem confuse sunt  lingue, Babel appellata est, quod interpretatur confusio. Cuius edificande turris idem Nemrod exstitit auctor; quique pro eo quod ultra naturam suam celi alta penetrare contendit, non incongrue diabolo comparatur, qui, cogitatione cordis sui intumescens, super sidera se exaltari uoluit, id est, super omnem potestatem angelorum Deo se cequare disponens, dum dicit: Ascendam super altitudinem nubium, et ero similis Altissimo . Quod autem dicitur uenator, quid significatur hoc nomine, nisi animarum terrigenarum deceptor, et capiens homines ad mortem?  Regnauit autem et in Arach, hoc est in Edessa, et in Achad, que nunc dicitur Nisibis, et in Chalanne, que postea uerso nomine a Seleuco rege dicta est Seleucia, uel certe que nunc  appellatur,

De terra illa exiuit Assur, et edificauit Niniuen et Rohoboth ciuitatem. De hac terra, Assyriorum pullulauit imperium qui ex nomine Nini Beli filii, Ninum condiderunt urbem magnam, quam Hebrei appellant Niniuen, ad cuius uel ruinam uel penitentiam tota Ione pertinet prophetia. Quod autem ait Niniuen et Rohoboth ciuitatem, non putemus duas esse urbes; sed quia Rohoboth platee interpretantur, ita legendum est: et edificauit Niniuen, et plateas ciuitatis. Et Mesraim genuit Ludim et Anamim et Laabim et Nephtuim, et Phetrusim et Chasluim, e quibus egressi sunt Philistiim et Caphtorim. Exceptis Laabim a quibus Lybies postea nominati sunt, qui prius Phutei uocabantur, et Chasluim qui deinceps Philistiim appellati  sunt, quos nos corrupte Palestinos dicimus, cetere sex gentes ignote nobis sunt, quia bello Aethiopico subuerse usque ad obliuionem preteritorum nominum peruenere. Possederunt autem terram a Gaza, usque ad extremos fines Aegypti.

Et Chanaan genuit primogenitum suum Sidonem, et Hetheum, et Iebuseum, et Amorrheum, et Gergeseum, et Heueum, et Araceum, et Sineum, et Aradium, Samareum, et Amatheum. De Chanaan primus natus est Sidon, a quo urbs in Phenice Sidon uocatur; dein Araceus, qui Arcas condidit oppidum, contra Tripolim, in radicibus Libani situm. A quo haud procul alia ciuitas fuit nomine Sini, que postea uario euentu subuersa bellorum, nomen tantummodo  loco pristinum reseruauit. Aradii sunt qui Aradum insulam possederunt, angusto freto a Phenicis littore separatam. Samarei quibus Edessa nobilis Celesyrie ciuitas, Emath usque ad nostrum tempus, tam a Syriis quam ab Hebreis, ita ut apud ueteres dicta fuerat, appellatur. Hanc Macedones, qui post Alexandrum in Oriente regnarunt, Epiphaniam nuncupauerunt. Nonnulli Antiochiam ita appellatam putant. Alii licet non uere, tamen opinionem suam quasi uerisimili uocabulo consolantes, Emath primam ab Antiochia mansionem Edessam pergentibus appellari putant; et eamdem esse que apud ueteres dicta sit Emath.

Et fuit terminus Chananeorum, a Sidone donec uenias in Gerara usque ad Gazam pergentibus Sidoniam  et Gomorrham, et Adamam, et Seboim usque Lesa. Quia cetere ciuitates, Sidon uidelicet et Gerara, et Sodoma, et Gomorrha, et Adama, et Seboim note sunt omnibus, hoc tantum annotandum uidetur, quod Lesa ipsa sit que nunc Callirhe dicitur, ubi aque calide prorumpentes in mare Mortuum defluunt.

Filii Sem, Aelam et Assur, et Lud, et Arphaxad et Aram. Hi ab Euphrate fluuio partem Asie usque ad Indicum oceanum tenent. Est autem Aelam, a quo Aelamite, principium Persidis. De Assur ante iam dictum est, quod Ninum urbem condiderit. Arphaxad, a quo Chaldei. Ludim, a quo Lydia. Aram, a quo Syri, quorum metropolis est Damascus.

Filii Aram, Us et Hul, et Gether et Mes. Us, Trachonitidis  et Damasci conditor, inter Palestinam et Celesyriam tenuit principatum, a quo Septuaginta interpretes in libro Iob, ubi in Hebreo scribitur, terram Us, regionem Ausitidem, quasi Ussitidem transtulerunt. Hul, a quo Armenii; Gether, a quo Acarnanii, siue Carii. Porro Mes, pro quo Septuaginta interpretes Mosoch dixerunt, qui nunc uocantur Meones. Arphaxad genuit Sale: et Sale genuit Heber; et Heber nati sunt duo filii: nomen uni Phaleg, eo quod in diebus eius diuisa sit terra; et nomen fratris eius Iectan. Heber a quo Hebrei, uaticinio quodam suo filio Phaleg nomen imposuit, qui interpretatur diuisio, ab eo quod in diebus eius lingue in Babylone diuise sunt.

Iectar genuit Elmodad, et Saleph, et Asarmoth,  Iare et Aduram et Uzal, et Decla, et Ebal, et Abimahel, Saba et Ophir, et Heuila, et Iobab. Harum gentium posteriora nomina inuenire non potui, sed usque in presens quia procul a nobis sunt, uel ita uocantur ut primum uel que immutata sint ignorantur. Possederunt autem a Cephere fluuio omnem Indie regionem que uocatur Hieira.

Erat autem terra labii unius et sermonum eorumdem. Erat autem, inquit, omnis terre labium unum. Quomodo potest intelligi, quando superius dictum est quod filii Ne uel filiorum eius distributi essent per terram, secundum tribus et secundum gentes, et secundum linguas suas; nisi quia per recapitulationem postea commemorat quod prius erat? sed obscuritatem  facit, quod eo genere locutionis contexit ista, quasi narratio de his que postea facta sunt consequatur.

Cumque proficiscerentur de Oriente, inuenerunt campum in terra Sennaar, et habitauerunt in eo. Dixitque alter ad proximum suum: uenite, faciamus lateres et coquamus eos igni. Habueruntque lateres pro saxis, et bitumen pro cemento, et dixerunt: uenite, faciamus nobis ciuitatem, et turrim, cuius cacumen pertingat ad celum; et celebremus nomen nostrum, antequam diuidamur in uniuersas terras, et reliqua. Turris hec superbiam huius mundi significat, uel impia dogmata hereticorum. Qui postquam moti sunt, ab Oriente, id est, uero lumine recesserunt; et uenerunt in campum Sennaar, qui interpretatur excussio dentium.  Statim aduersus Deum impietatis sue edificant turrim, ac dogmatum superbiam nefario ausu confingunt, uolentes curiositate non licita ipsius celi alta penetrare. Sed sicut illi per superbiam ab una lingua in multas diuisi sunt, ita et heretici ab unitate fidei, confessione segregati, inter se diuersitate erroris, quasi per dissonantiam lingue, inuicem secernuntur; et quos armat aduersus Deum elate conspirationis perniciosa consensio, rursus intercedente dogmatum discordia, diuidit oborta repente confusio. Quos quidem ipsa Trinitas damnat in quam offendunt; ipsa eos dispergit dum dicit:

uenite, confundamus linguas eorum, in uarietate utique erroris siue schismatum. Descendere Dei, est humanus actus inspicere, uel eorum sensibus propinquare.  Quod uero plurali numero dixit Descendamus, et iterum singulari. Confudit Dominus labium uniuerse terre, distinctione personarum sanctam Trinitatem et operationis unitatem in maiestate diuina uoluit ostendere, sicut in exordio humane creationis dictum est: Faciamus hominem ad imaginem et similitudinem nostram, et iterum: Fecit Dominus hominem ad similitudinem suam, ut Trinitas in personis, et unitas in potentia esse credatur. Si quis querit in qua familia illa permansit lingua que primitus Adam data fuit, sciat credibile esse quod in familia Heber, ex quo Hebrei dicti sunt, in ea parte hominum qua Dei portio permansit, in qua et Christus nasciturus erat. Oportuit enim ut in ea lingua salus mundo predicaretur primo, per quam primum intrauerat  mors in mundum. Ostendit quoque titulus in cruce Saluatoris scriptus, hanc esse omnium linguarum primam. Item si quem mouet hoc quod scriptum est in superioribus: Requieuit Deus die septimo ab omnibus operibus suis , unde subito tanta appareret diuersitas linguarum, ut cognoscat non in hac diuisione linguarum nouum quid condere Creatorem, sed dicendi modos et formas in diuersis loquelarum generibus diuisit. Unde easdem syllabas, et eiusdem potestatis litteras, aliter coniunctas in diuersis inuenimus gentium linguis. Sepe etiam et eadem nomina uel uerba aliud quidem significantia in alia lingua, atque aliud in alia. Ubi dicimus in psalmo: In uirga ferrea , in Greco habet  . Igitur in Latino sidera non ferrea significat sicut in Greco, sed astra.



CAPUT XII. De generatione Abram, et de exitu eius a terra Chaldeorum.

He sunt autem generationes Thare: Thare genuit Abram et Nachor et Aran. Porro Aran genuit Lot. Mortuusque est Aran ante Thare patrem suum, in terra natiuitatis sue in Ur Chaldeorum. Porro quod legimus iuxta LXX in regione Chaldeorum, in Hebreo habet Ur casdim. [Figure: [Hebrew text] 2Kb] , id est, in igne Chaldeorum. Tradunt autem Hebrei ex hac occasione istius modi fabulam quod Abram in ignem missus sit, quia ignem adorare noluerit quem Chaldei colunt; et Dei auxilio liberatus, de idololatrie igne profugerit,  quod in sequentibus scribitur egressum esse Tharam cum sobole sua de regione Chaldeorum, pro quo in Hebreo habetur de incendio Chaldeorum, et hoc esse quod nunc dicitur, Mortuus est Aran ante conspectum Thare patris sui, in terra natiuitatis sue in igne Chaldeorum, quod uidelicet ignem nolens adorare, igne consumptus sit. Loquitur autem postea Dominus ad Abram: Ego sum qui te eduxi de igne Chaldeorum.

Duxerunt autem Abram et Nachor uxores: nomen uxoris Abram Sarai, et nomen uxoris Nachor Melcha filia Aran patris Melche, et patris Iesche. Pater autem Melche ipse est pater Iesche. Aran filius Thare frater Abram et Nachoris, duas filias genuit, Melcham et Sarai cognomento Iescham . E quibus  Melcham accepit uxorem Nachor et Sarai Abram; necdum quippe inter patruos et fratrum filias nuptie fuerant lege prohibite, que in primis hominibus etiam inter fratres et sorores inite sunt.

Tulit itaque Thare Abram filium suum, et Lot filium Aran, filium filii sui, et Sarai nurum suam uxorem Abram filii sui, et eduxit eos de Ur Chaldeorum, ut iret in terram Chanaan: ueneruntque usque Aran, et habitauerunt ibi. Et facti sunt omnes dies Thare ducentorum quinque annorum, et mortuus est in Aran.  Merito queritur quomodo accipiendum sit quod cum esset Thara pater Abre annorum septuaginta genuit Abram, et postea cum suis omnibus mansit in Haran, et uixit annos ducentos quinque in Haran, et mortuus est, et dixit Dominus ad Abram ut  exiret de Haran; et exiit inde cum esset idem Abram septuaginta quinque annorum, sicut in sequentibus ostenditur: nisi per recapitulationem ostendatur, uiuo Thara locutum esse Dominum, et Abram uiuo patre suo secundum preceptum Domini exisse de Haran, cum esset septuaginta quinque annorum, centesimo et quadragesimo et quinto anno uite patris sui, si dies uite patris sui anni ducenti quinque fuerunt, ut ideo scriptum sit, Fuerunt anni uite Thara ducenti quinque in Haran, quia ibi compleuit omnes annos totius uite sue. Soluitur ergo questio per recapitulationem, que indissolubilis remaneret, si post mortem Thare acciperemus locutum esse Dominum ad Abram, ut exiret de Haran, quia non poterat esse  adhuc annorum septuaginta quinque cum pater eius iam mortuus esset, qui eum septuagesimo etatis sue anno genuerat, ut Abram post mortem patris sui annorum esset centum et triginta quinque si omnes anni patris eius ducenti quinque fuerunt. Recapitulatio itaque ista si aduertatur in Scripturis, multas questiones soluit, que insolubiles possunt uideri. Secundum etiam superiorem questionum expositionem per eamdem recapitulationem factam, quanquam et aliter ista questio a quibusdam soluatur, ex illo computari annos etatis Abrahe, ex quo liberatus est de igne Chaldeorum, in quem missus est ut arderet, quia eumdem ignem superstitione Chaldeorum colere noluit, liberatus inde, etsi in Scripturis non legitur, Iudaica tamen narratione traditur. Potest  autem et sic solui: quoniam Scriptura que dixit, cum Thara esset annorum septuaginta genuit Abram et Nachor et Aran, non utique; hoc intelligi uoluit, quod eodem anno septuagesimo etatis sue omnes tres genuit, sed ex quo anno generare cepit, eum annum commemorauit Scriptura. Fieri autem potest, ut posterior sit generatus Abram, sed merito excellentie, quia in Scripturis ualde commendatur, prior fuerit nominatus sicut propheta priorem nominauit minorem: Iacob dilexi, Esau odio habui , et in Paralipomenon, cum sit quartus nascendi ordine Iudas, prior est nominatus, a quo Iudaice genti nomen est propter tribum regiam. Commodius autem plures exitus inueniuntur, quibus questiones difficiles soluantur. Consideranda est sane narratio  Stephani de hac re , cui magis harum expositionum non repugnet difficultas. Et illud quidem cogit, ut non, sicut narrari uidetur in Genesi, post mortem Thare locutus est Deus Abrahe, ut exiret de cognatione sua, et de domo patris sui, sed cum esset in Mesopotamia, priusquam habitaret in Haran, iam utique egressus de terra Chaldeorum, ut illo itinere intelligatur ei locutus Deus. Sed quod Stephanus postea sic narrat: Tunc egressus Abram de terra Chaldeorum, habitauit in Haran, et inde postquam mortuus est pater eius, collocauit eum in terra hac, non paruas affert augustias huic expositioni [questioni] que fit per recapitulationem. uidetur enim habuisse imperium Domini, quod ei fuerat locutus in itinere Mesopotamie, egresso de terra Chaldeorum,  et eunti Haran, et hoc imperium post mortem patris sui obedienter implesse, cum dicitur: Et habitauit in Haran; et inde postquam mortuus est pater eius collocauit illum in terra hac, ac per hoc manet questio, si septuaginta quinque annorum, sicut euidenter Scriptura Geneseos loquitur, fuit, quando egressus est de Haran, quomodo esse possit hoc uerum? nisi forte quod ait Stephanus: Tunc Abram egressus est de terra Chaldeorum, et habitauit in Haran, non sic accipiatur. Tunc egressus est posteaquam ei locutus est Dominus, iam enim erat in Mesopotamia, sicut supra dictum est, quando illud audiuit a Domino, sed ipsam regulam recapitulationis contexere uoluit Stephanus, et simul dicere: Unde  egressus est de terra Chaldeorum, et habitauit in Haran. In medio autem, id est, inter egressum de terra Chaldeorum, et habitationem in Haran, ei locutus est Deus. Postea uero quod adiungit Stephanus, Et inde postquam mortuus est pater eius, collocauit illum in terra hac, intuendum est quod non dixit: postquam mortuus est pater eius, egressus est de Haran, sed Inde collocauit eum Deus in terra hac, ut post habitationem in Haran, collocaretur in terra Chanaan, non post mortem patris collocatus in terra Chanaan, ut ordo uerborum sit: Habitauit in Haran; et inde collocauit illum in terra hac, postquam mortuus est pater eius, ut tunc intelligamus collocatum uel constitutum Abram in terra Chanaan, quando illic eum nepotem suscepit, cuius uniuersum semen  illic fuerat regnaturum, ex promissa Deo hereditate donata. Nam ex ipso Abram natus est Ismel de Agar. Nati et alii ex Cetura, ad quod illius terre non pertineret hereditas. Et ex Isaac natus est Esau, qui similiter ab illa hereditate alienatus est. Ex Iacob autem filio Isaac quotquot filii nati sunt, id est, uniuersum semen eius, ad illam hereditatem pertinuit. Sic ergo collocatus et constitutus est in illa terra Abram, quoniam uixit usque ad natiuitatem Iacob. Si recte intelligitur, soluta questio est secundum recapitulationem, quamuis et alie solutiones non sint contemnende.

 Dixit autem Dominus ad Abram: Egredere de terra et de cognatione tua, et de domo patris tui, et ueni in terram quam monstrauero tibi;  faciamque te in gentem magnam.  Quis autem alius exiuit in Abram de terra sua et de cognatione sua, ut apud exteros locupletaretur, et esset in gentem magnam, nisi Christus, qui, relicta terra et cognatione Iudeorum, prepollet nunc, ut uidemus in populis gentium? Sed et nobis ad exemplum Christi exeundum est de terra nostra, id est, de facultatibus mundi huius, opibus terrenis, et de cognatione nostra, id est, de conuersatione et moribus uitiisque prioribus, que nobis a nostra natiuitate coherentia, uelut affinitate quadam et consanguinitate coniuncta sunt, siue de domo patris nostri, id est, omni memoria mundi, ut ei renuntiantes possimus in populo Dei dilatari, et in terram celestis repromissionis, cum tempus aduenerit, introduci.

 Faciamque te in gentem magnam, et benedicam tibi; et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi; atque in te benedicentur uniuerse cognationes terre. Due autem promissiones dantur Abrahe: una per quam terram Chanaan possessurum semen eius promittitur, dum dicit Deus: uade in terram quam monstrauero tibi, faciamque te in gentem magnam. Alia uero longe prestantiorem, non de carnali, sed spirituali semine, per quod pater est non unius Isrelitice gentis, sed omnium gentium que fidei eius uestigia sequuntur, quod promitti cepit his uerbis: Et benedicentur in te uniuerse cognationes terre.

 Egressus est itaque Abraham sicut preceperat ei Dominus, et iuit cum eo Lot. Septuaginta quinque erat annorum Abram, cum egrederetur de Haran. Non contemnenda est igitur illa Hebreorum traditio quam supra diximus, quod egressus sit Thara cum filiis suis de igne Chaldeorum, et quod Abram Babylonio uallatus incendio, quia illud adorare nolebat, Dei sit auxilio liberatus, et ex illo tempore ei dies uite et tempus reputetur etatis, ex quo confessus est Dominum, spernens idola Chaldeorum. Potest autem fieri ut quia Scriptura reliquit incertum, ante paucos annos Thara de Chaldea profectus uenerit in Haran, qua morte obiret, uel certe statim post persecutionem in Haran uenerit, et ibi diutius sit moratus.

Apparuitque Dominus Abram et dixit ei Semini  tuo dabo terram hanc. Qui edificauit ibi altare Domino, qui apparuit ei, etc. Adueniente igitur Abram in terram Chanaan, quam tunc Chananeus habitator tenebat, apparuisse ei Dominus describitur, cui altare ipse edificauit, quia spretis idolis gentium, unius Dei cultor fuit.



CAPUT XIII. De descensione Abre in Aegyptum, et eis que tunc ibi gesta sunt in Sara uxore eius.

Descenditque Abram in Aegyptum, ut peregrinaretur ibi. Preualuerat enim fames in terra. Cumque prope esset ut ingrederetur Aegyptum, dixit Sarai uxori sue: Noui quod pulchra sis mulier, et quod cum uiderint te Aegyptii, dicturi sunt: Uxor ipsius est, et interficient me, et te reseruabunt. Dic ergo, obsecro te,  quod soror mea sis, ut bene sit mihi propter te, ut uiuat anima mea ob gratiam tui.  Queritur utrum conueniret Abram tam sancto uiro ut celaret Saram uxorem suam, et cur non magis poneret spem suam in Deo, ne occideretur a rege. Ostenditur enim isto facto eius quod homo non debet tentare Dominum Deum suum, quando habet quod faciat ex rationabili consilio. Fecit enim quod potuit pro uita sua. Quod autem non potuit, illi commisit in quo sperauit, cui et pudicitiam coniugis commendauit. Nec enim eum fides ac spes fefellit. Namque Pharao a Deo territus, multisque propter eam malis afflictus, ubi eius uxorem diuinitus didicit, illesam cum honore tradidit uiro suo. Neque enim Deus ab illo non poterat mortem repellere quam timebat, eumque  cum coniuge sua in illa peregrinatione tutari, ut nec uxor eius, quamuis esset pulcherrima, appeteretur ab aliquo, nec preter illam necaretur ille? Poterat sine dubio hoc efficere Deus.  Quis ita sit demens ut hoc neget? Sed si interrogatus Abram, illam feminam indicaret uxorem, duas res metuendas committeret Deo, et suam uitam et coniugis pudicitiam. Pertinet autem ad sanam doctrinam, quando habet quod faciat homo, non tentare Dominum Deum suum. Neque enim et ipse Saluator non poterat tueri discipulos suos? quibus tamen ait: Si uos persecuti fuerint in una ciuitate, fugite in aliam . Cuius rei prior exemplum prebuit. Nam cum potestatem haberet ponendi animam suam, nec eam poneret  nisi cum uellet, in Aegyptum tamen infans, portantibus parentibus, fugit, et ad diem festum non euidenter, sed latenter ascendit, cum alias palam loqueretur Iudeis irascentibus, et inimicissimo animo audientibus, nec tamen ualentibus in eum mittere manus, quia nondum uenerat hora eius, non cuius hore necessitate cogeretur mori, sed cuius hore opportunitate dignaretur occidi. Qui ergo palam docendo et arguendo, et tamen inimicorum rabiem ualere in se aliquid non sinendo, Dei demonstrabat potentiam, idem tamen fugiendo et latendo hominis instruebat infirmitatem, ne Deum tentare audeat, quando habet quod faciat, ut quod cauere oportet euadat. Neque enim et apostolus Paulus desperauerat adiutorium protectionemque diuinam, fidemque perdiderat,  quando per murum in sporta submissus est, ut inimieorum manus effugeret . Non ergo in Deum non credendo sic fugit, sed Deum tentasset si fugere noluisset, cum sic fugere potuisset.

Cum itaque ingressus esset Abram Aegyptum, uiderunt Aegyptii mulierem, quod esset pulchra nimis, et nuntiauerunt principes Pharaoni, et laudauerunt eam apud illum; et sublata est mulier in domum Pharaonis. Abram uero bene usus est propter illam; fueruntque ei oues et boues, asini et serui, et familie, et cameli. Licet corpus sanctarum mulierum non uis maculet, sed uoluntas, et excusari posset Sarai quod, famis tempore, sola regi in peregrinis locis, marito conniuente, resistere nequiuerit, tamen potest et aliter feda necessitas excusari, quod iuxta librum  Esther, quecunque mulierum placuisset regi, apud ueteres sex mensibus ungebatur oleo myrrheo, et sex mensibus in pigmentis uariis erat et curationibus feminarum, et tunc demum ingrediebatur ad regem; atque ita potest fieri ut Sarai postquam placuerat regi, dum per annum eius ad regem preparatur introitus, et Abrahe Pharao multa donauerit, et postea Pharao sit percussus a Domino, illa adhuc intacta eius concubitu permanente.

 Et ascendit Abram ex Aegyto, ipse et uxor eius, et omnia que illius erunt, et Lot cum eo ad Australem plagam. Erat autem Abram diues ualde, in possessione argenti et auri. Reuersusque est per iter quo uenerat, a meridie in Bethel, et reliqua. Pulchre de Aegypto liberatus, ascendisse dicitur. Sed  occurrit huic sensui illud quod sequitur, quomodo potuerit exiens de Aegypto esse diues ualde. Quod soluitur illa Hebraica ueritate in qua scribitur: Abram grauis uehementer, hoc est, . Aegypti enim pondere grauabatur; et licet uideantur esse pecoris diuitie, auri et argenti, tamen si Aegyptie sunt, uiro sancto graues sunt. Denique non ut in Septuaginta legimus, abiit unde uenerat desertum usque Bethel, sed, sicut in Hebreo scriptum est, abiit itinere suo per Austrum usque Bethel. Idcirco enim de Aegypto profectus est, non ut desertum ingrederetur quod cum Aegypto reliquerat, sed ut per Austrum qui Aquiloni contrarius est, ueniret ad domum Dei, ubi tabernaculum eius in medio Bethel et  Hai fixit. Bethel enim ciuitatula est, in duodecimo ab Aelia lapide ad dextram euntibus Neapolim, que prius Luza, id est, Amygdalon, uocabatur, et cecidit in sortem tribus Beniamin. Hai in tribu Iude est urbs sacerdotibus separata. Interpretatur autem Bethel domus Dei, Hai uero oculus, uel fons. Et bene Abram tabernaculum suum in monte qui erat inter Bethel et Hai figere dicitur, ibique Deo edificare altare, quia sancti uiri, postquam a mundi principe et seculi uoluptatibus recesserint, abluti fonte sacri baptismatis, cursum presentis uite caute et considerate ducentes, hostiam laudis ac bonorum operum in altari recte fidei Deo exhibendo, ad domum Dei, celestem uidelicet Ierusalem, feliciter tendunt.



CAPUT XIu.  De contentione inter pastores Abre et Lot, et de promissione Abre, qua Deus ei promittit terram Chanaan in possessionem.

Dixit ergo Abram ad Lot: Ne, queso, sit iurgium inter me et te, et inter pastores meos et pastores tuos, fratres enim sumus. Ecce uniuersa terra coram te est; recede a me, obsecro. Si ad sinistram ieris, ego dexteram tenebo; si tu dexteram elegeris, ego ad sinistram pergam. Typice autem beatus Abram discordiam pastorum suorum ac pastorum Lot uitare cupiens, et ob hoc secessum abinuicem eligens, nos admonet ut nichil caritati et concordie preponamus, sed semper parati simus, siue per prospera, quod dextra significat, siue per aduersa, que per sinistram exprimuntur, in pace et dilectione perseuerare

 Eleuatis itaque Lot oculis, uidit omnem circa regionem Iordanis, que uniuersa irrigabatur antequam subuerteret Dominus Sodomam et Gomorrham, sicut paradisus Domini, et sicut Aegyptus uenientibus in Segor.  Quod terra Sodomorum et Gomorrhe antequam deleretur comparatur paradiso Domini eo quod erat irrigua, et terre Aegypti, quia Nilus irrigat, satis, ut opinor, ostenditur quod debeat intelligi ille paradisus quem plantauit Deus, ubi constituit Adam. Quis enim alius intelligatur paradisus Dei, non uideo. Et utique si arbores in paradiso fructifere uirtutes animi accipiende essent, sicut nonnulli existimant, nullo corporali in terra paradiso ueris generibus lignorum instituto, non diceret de ista terra, sicut paradisus Dei.

 Elegitque sibi Lot regionem circa Iordanem, et recessit ab Oriente. Diuisique sunt alterutrum a fratre suo. Abram uero habitauit in terra Chanaan, et Lot moratus est in oppidis que erant circa regionem Iordanis, et habitauit in Sodomis. Potest et secundum allegoriam in pastoribus Lot, qui planitiem terre Sodomorum et locum uoluptuosum elegerunt, hereticorum turba accipi, qui uoluptatibus presentis uite dediti, atque errorum catenis uincti, declinant a uia ueritatis, et consortium Christi catholiceque fidei unitatem habere spernunt. Quod bene nomen Lot exprimit, interpretatur namque uinctus, uel declinatio.

Et uiri Sodomorum mali et peccatores in conspectu  Dei uehementer. Superflue hic in Septuaginta interpretibus additum est, in conspectu Dei. Siquidem Sodomorum colom apud omnes mali et peccatores erant. Ille autem dicitur in conspectu Dei peccator, qui potest hominibus iustus uideri, quomodo de Zacaria et de Elisabeth in preconio ponitur quod fuerint iusti ambo in conspectu Dei ; et in psalmo dicitur: Non iustificabitur in conspectu tuo omnis uiuens .

Dixitque Dominus ad Abram, postquam diuisus est Lot ab eo: Leua oculos tuos, et uide a loco, in quo nunc es ad Aquilonem et Meridiem, ad Orientem et Occidentem: omnem terram quam conspicis tibi dabo, et semini tuo usque in sempiternum, faciamque semen tuum sicut puluerem terre. Si quis potest hominum  numerare puluerem, semen quoque tuum numerare poterit. Quatuor climata mundi posuit, Orientem et Occidentem, Septentrionem et Meridiem: possessioque terre Palestine secundum historiam ei spondetur et semini eius, hoc est populo Isrelitico. Quod autem in quibusdam exemplaribus scriptum reperitur, Leua oculos tuos ad Aquilonem et ad Austrum, et ad Orientem et mare, etc., mare pro Occidente ponit, ab eo quod Palestine regio ita sita sit, ut mare in Occidentis plaga habeat. Mystice autem semini Abrahe quod est Christus, omnium gentium hereditas promittitur, qui ecclesiam suam per totam mundi longitudinem et latitudinem effundit: cui Pater ait: Postula a me, et dabo tibi gentes hereditatem tuam, et possessionem tuam terminos terre ; et Psalmista: Et dominabitur, inquit, a mari usque ad mare, et a flumine usque ad terminos orbis terre. Et adorabunt eum omnes reges terre, omnes gentes seruient ei .



CAPUT Xu. Quod quatuor reges aduersus Sodomorum quinque reges belligerauerunt, et Lot predauerunt: et quod Abram predam cum Lot reduxit.

 Factum est autem in illo tempore ut Amraphel rex Sennaar, et Arioch rex Ponti, et Chodorlahomor rex Elamitarum, et Thadal rex gentium, inirent bellum contra Bara regem Sodomorum, et contra Gersa regem Gomorrhe, et contra Sennaab regem Adame, et contra Semeber regem Seboim, contraque regem gale, ipsa est Segor. Omnes hi conuenerunt  apud uallem siluestrem que nunc est mare salis. Bale lingua Hebrea deuoratio dicitur. Tradunt igitur Hebrei hanc eamdem in alio Scripturarum loco Salisa nominari, dicique rursum , id est, uitulum conternantem, quod scilicet terre motu tertio absorpta sit, et ex eo tempore quo Sodoma et Gomorrha, Adama et Seboim, diuino igne subuerse sunt, illa paruula nuncupatur. Siquidem Segor transfertur in paruam, que in lingua Syra Zoara dicitur. uallis autem Salinarum, sicut in hoc eodem libro scribitur, in qua fuerunt ante putei bituminis, post Dei iram et sulphuris pluuiam, in mare Mortuum uersa est.

Percusseruntque Raphaim in Assarothcarnaim et  Zuzim cum eis, et Emim cum Saue, Cariathaim et Chorreos in montibus Seir usque ad campestria Pharan que est in solitudine. Reuersique sunt, et uenerunt ad fontem Misphat, ipsa est Cades; et percusserunt omnem regionem Amalecitarum et Amorrheorum, qui habitabat in Asasonthamar. Alia autem editio sic habet: Et conciderunt gigantes in Assarothcarnaim, et gentes fortes cum eis simul, et Omineos in Sabe ciuitate. Antequam Sodomam peruenirent quatuor reges profecti de Babylone, interfecerunt gigantes hoc est Raphaim, robustos quosque Arabie, et Zuzim in Hom, Emim in ciuitate Saue, que usque hodie sic uocatur. Zuzim autem et Emim terribiles et horrendi interpretantur, pro quo Septuaginta, sensum magis quam uerbum ex uerbo transferentes,  gentes fortissimas posuerunt. Et reuertentes uenerunt ad fontem Iudicii, hoc est Cades. Per anticipationem dicitur, quod postea sic uocatum est. Significat autem locum apud petram, qui fons Iudicii nominatur quia ibi Deus populum iudicarit. Et percusserunt omnem regionem Amalecitarum, et Amorrheum sedentem in Asasonthamar. Hoc oppidum est quod nunc uocatur Engaddi, balsami et palmarum fertile Porro Asasonthamar in lingua nostra urbs palmarum resonat. Thamar quippe palma dicitur. Sciendum autem, pro eo quod post paululum sequitur, Et direxerunt contra eos aciem ad bellum in ualle Sali narum, in Hebreo habetur, In ualle Siddim, [Figure: [Hebrew text] 2Kb] quod Aquila et Theodotion amena nemora interpretati sunt.

 Et tulerunt omnem substantiam Sodomorum et Gomorrheorum. Septuaginta: Et tulerunt omnem equitatum Sodomorum et Gomorrhe. Pro equitatu in Hebreo habet rachus, [Figure: [Hebrew text] 2Kb] , id est substantiam.

Et qui fugerat, nuntiauit Abram transitori. Ipse uero sedebat ad quercum Mambre Amorrhei fratris Escol, et fratris Aunan, qui erant coniurati Abre. Pro eo, quod nos posuimus transitori, in Hebreo scriptum est, ibri [Figure: [Hebrew text] 2Kb] , hoc enim transitor exprimitur. Quod autem ait, apud quercum Mambre Amorrhei, melius in Hebreo legimus apud quercum Mambri Amorrhei fratris Escol et fratris, non Aunan, ut Septuaginta transtulerunt, sed Aner, ut ostenderet Mambre et Escol et Aner Amorrheos atque germanos,  socios fuisse Abre. Et persecutus est eos usque Dan, ad Phenicis oppidum, quod nunc Paneas dicitur. Dan autem unus e fontibus est Iordanis. Nam et alter uocatur Ior, quod interpretatur , id est, riuus. Duobus ergo fontibus, qui haud procul a se distant, in unum riuulum federatis, Iordanis deinceps appellatur.

Quod cum audisset Abram, captum uidelicet Lot fratrem suum, numerauit expeditos uernaculos suos trecentos decem et octo, et persecutus est eos usque Dan, etc. Expeditos dixit iuuenes ad bellum promptos, et qui non fuerunt uxorati, de quibus in sequentibus dixit, Exceptis his que comederunt iuuenes.

 Reduxitque omnem substantiam, et Lot fratrem suum cum substantia illius, mulieres quoque et populum. Mystice igitur quatuor reges qui quinque reges superauerant, possunt contrarias potestates significare, que carnales quinque sensibus corporis abutentes uitiis uincunt, ac in dominium suum redigunt. Nam Amraphel, qui interpretatur dixit ut caderet, et rex est Sennaar, qui excussio dentium, uel fetor eorum interpretatur, potest heresim significare, que ad certum casum tendens, uerbis dolosis sensum fetidum euomit. Arioth autem, qui interpretatur ebrius, uel ebrietas, typice designat gentilium stultitiam, qui iniquitate ebrii, ceco corde creaturam pro Creatore uenerantur, et seculi illecebris per omnia inuoluuntur. Chodorlahomor uero, quod interpretatur  quasi decorus manipulus, et rex est Elam, hoc est, seculi, uel orbis, hypocrisin non inconuenienter exprimit, que licet uana sit et perniciosa, tamen decora superficie imperito uulgo in presenti esse uidetur, sed in futuro per aduentum ueri luminis qualis fuerit apparebit. Porro Thadal, qui sciens iugum, siue explorator dicitur, et rex est gentium, apte ad significationem auaritie transferri potest, que sagax atque uersuta, multos suo subiugat imperio. Tales ergo reges primum uincunt Bara, qui malitiam sonat, siue creaturam, et rex est Sodomorum, hoc est cecitatis, siue pecudis silentis, cum eos qui in malitia uetusta perseuerant, quatenus more pecudum cecitatem libidinis sequantur, persuadet. uincunt et Bersa, hoc est, in angustia constitutum regem  scilicet Gomorrhe, id est populi tumentis ac seditiosi, cum eos, qui presentium curis angustantur rerum, ac nefas rapine agere non formidant, obruunt ac prosternunt. uincunt et Sennaar regem Adame, hoc est terre, cum eos qui carnalia tantum sapiunt, et de celestibus non cogitant, ut in luxu uoluptatum permaneant exhortantur, quatenus iuxta illud propheticum, actibus suis dicant: Comedamus et bibamus, cras enim moriemur . uincunt et Semeber, qui interpretatur ibi perditio, et rex est Seboin, id est, cinguli meroris, cum per iracundiam et inuidiam incautos quosque decipiunt. Unde scriptum est: Stultos interficit iracundia, ac paruulos occidit inuidia . Quintum ergo regem, hoc est regem Bale similiter uincunt spirituales nequitie,  cum pusillanimes ac formidolosos in desperationem mittunt. Bala enim interpretatur precipitatio uel absorbitio, et in nulla re antiquus hostis magis certat ac satagit, quam ut post lapsum peccati deceptos, in desperationem, ne se recuperare possint, immittat ac perdat. Sed quid hec uictoria Abrahe de quatuor regibus indicabat, quos ille fidei pater mysterio superauit, nisi quod fides nostra si confirmata sit in spiritu principali, corpus nostrum, quod quatuor constat elementis, uerbo Dei subigit?  Nam sicut ille de proximo in regibus uictor exstiterat, ita et fides pro anima uictrix, de exteriore homine triumphat. Quod uero ille non multitudine nec uirtute legionum, sed tantum trecentis decem et  octo comitantibus aduersarios principes debellauit iam in sacramento crucis, cuius figura per litteram Grecam trecentorum numero exprimitur, imaginabatur, quod nos Christi passio liberaret a dominatu carnalis sensus, qui nos antea uariis uitiis captiuatos exsuperauerat.



CAPUT XuI De Melchisedech, et de decimatione Abre.

At uero Melchisedech rex Salem, proferens panem et uinum  benedixit ei, et ait: Benedictus Abram Deo excelso, qui creauit celum et terram; et benedictus Deus excelsus, quo protegente hostes in manibus tuis sunt, etc.  Quid Hebrei de hoc sentiant inferemus. Aiunt hunc esse Sem filium Ne, et supputantes annos uite  ipsius, ostendunt eum ad Isaac usque uixisse, omnesque primogenitos Ne, donec sacerdotio fungeretur Aaron, pontifices fuisse. Porro rex Salem rex Ierusalem dicitur, que prius Salem appellabatur. Melchisedech autem, beatus Apostolus ad Hebreos  sine patre et matre commemorans, ad Christum refert, et per Christum ad gentium Ecclesiam; omnis enim capitis gloria refertur ad membra, eo quod preputium habens, Abrahe benedixerit circumciso, et in Abraham Leui, et per Leui Aaron, de quo postea sacerdotium. Ex quo colligi uult, sacerdotium Ecclesie habentis preputium, benedixisse circumciso sacerdotio Synagoge. Quod autem ait: Tu es sacerdos in eternum secundum ordinem Melchisedech , mysterium nostrum  in uerbo ordinis significatur, nequaquam per Aaron irrationabilibus uictimis immolandis, sed oblato pane et uino, id est, corpore Domini Iesu et sanguine.  At uero patriarcha magnus decimas omnes substantie sue Melchisedec sacerdoti post benedictionem dedit, sciens spiritualiter melius sacerdotium futurum in populo gentium, quam Leuiticum, quod in Isrel de ipso erat nasciturum, futurumque ut sacerdotium Ecclesie habentis preputium benediceret in Abraham circumciso sacerdotium Synagoge. Quis enim maior est, is qui benedicit, an qui benedicitur? Unde et sacerdotes ex semine Abrahe nati fratres suos benedicebant, id est populum Isrel: quibus illi decimas secundum legis mandatum dabant, uere ut maioribus et eminentioribus suis.  Nomen autem ipsum Melchisedech rex pacis, uel rex iustitie interpretatur, quod bene refertur ad Christum, sicut supradictum est. Ipse est enim rex pacis, quia per ipsum reconciliamur Deo; ipse est rex iustitie, quia ipse ueniet, ut discernat sanctos ab impiis. Idem quoque sacerdos et rex, quia ad redemptionem omnium hostiam Deo patri semetipsum obtulit, et uerus rex in presenti seculo populum suum regit, et in futuro iudicabit.



CAPUT XuII. Ubi Deus tertio uisus est Abrahe, et filium ei promittit: et de sacrificio Abrahe.

 His itaque transactis factus est sermo Domini ad Abram per uisionem dicens: Noli timere  Abram, ego protector tuus sum, et merces tua magna nimis. Dixitque Abram: Domine Deus, quid dabis mihi? Ego uadam absque liberis, et filius procuratoris domus mee, iste Damascus Eliezer. Addiditque Abram: Mihi autem non dedisti semen, et ecce uernaculus meus heres meus erit, et reliqua.  Quod autem dicit, hoc est: Ego sine liberis moriar, et filius procuratoris mei uel uillici, qui uniuersa dispensat, et distribuit cibaria familie, uocaturque Damascus Eliezer, hic meus heres erit. Porro Eliezer interpretatur Deus meus adiutor. Ab hoc aiunt Damascum et conditam et nuncupatam.

Statimque sermo Domini factus est ad eum, dicens: Non erit hic heres tuus, sed qui egredietur de utero tuo, ipsum habebis heredem. Eduxitque eum foras, et  ait illi: Suspice celum, et numera stellas, si potes. Et dixit ei: Sic erit semen tuum. Credidit Abram Domino, et reputatum est ei ad iustitiam. Duplex figura promissi seminis eius, id est, in similitudinem arene maris, uel in similitudinem stellarum celi. Educens ergo Deus Abram foras, ostendit illi stellas celi dicens: Sic faciam semen tuum, id est, Christianam gentem, cuius tu pater in fide subsistis, sic faciam resurrectionis lumine coruscare. Deinde demonstrauit illi arenam maris, et dixit: Sic erit in multitudine semen tuum, hoc est, erit quidem copiosa gens Iudeorum, sed sterilis et infecunda sicut arena maris. Post hec cum promitteret ei Dominus quod esset possessor repromissionis futurus, signum petit, per quod agnosceret,  non quasi dubitans an fieret, sed quomodo futurum esset exquirens. Cui Dominus hanc similitudinem proposuit.

Sume, inquit, mihi uaccam triennem, et capram trimam, et arietem annorum trium, turturem quoque et columbam. Tollens igitur Abram uniuersa hec diuisit ea per medium, et utrasque partes contra se altrinsecus posuit, aues autem non diuisit. Descenderuntque uolucres super cadauera, et abigebat eas Abram. Cumque decubuisset sol, pauor irruit super Abram, et horror magnus et tenebrosus irruit super eum; apparuitque clibanus fumans et lampas ignis transiens inter media illa que diuisa erant, dictumque est ei: Cognoscendo scias quia peregrinum erit semen  tuum in terra non sua, et seruiet et affligetur, etc. Statutus est itaque modus promissi seminis Abrahe, et ista est figura. Per iuuencam enim significata est plebs posita sub iugo legis; per capram, eadem plebs peccatrix futura. Per arietem, eadem plebs bene etiam regnatura. Animalia uero ideo tria dicuntur, quia per articulos temporum ab Adam usque Ne, et inde usque ad Abram, et inde usque ad Dauid, tanquam tertiam etatem gerens ille populus adoleuit. Per turturem et columbam, spirituales populi figurati sunt, indiuidui filii promissionis, et heredes regni futuri: quorum etas temporis ideo tacetur, quia eterna meditantes, transgressi sunt desideria temporalia. Sed quid est, quod animalia illa tria diuiduntur, aduersus se inuicem partibus constitutis,  nisi quod carnales et in populo ueteri, et nunc inter se diuiduntur? Porro aues idcirco non diuiduntur, quia spirituales indiuidui sunt: schisma non cogitant, nec seducuntur ab hereticis; sed pax est semper in ipsis, siue a turbis moueant sese, ut turtur, siue inter illas conuersentur sicut columba, utraque tamen auis est habens simplicitatem et innocentiam. uolucres autem descendentes supra corpora que diuisa erant, spiritus immundi significantur, pastum quemdam suum de carnalium diuisione querentes. Quod autem illis considens Abram, abigebat eas, significabat multos carnales merito sanctorum in fine mundi ab angustiis liberandos; quod autem circa solis occasum pauor irruit in Abram, et horror magnus et tenebrosus significat circa huius  seculi finem magnam perturbationem ab Antichristo in sanctis futuram, de qua Dominus dicit in Euangelio: Erit enim tunc tribulatio magna, qualis non fuit ab initio . Quod ergo adiungitur, cum occubuisset sol, facta est caligo tenebrosa, et apparuit clibanus fumans, et lampas ignis transiens inter media illa que diuisa erant, significat post finem seculi, futurum diem iudicii, quando per ignem segregabuntur sanctorum populi et iniquorum.  Tropologice autem, sepe corda iustorum suborte cogitationes terrenarum rerum delectationibus tangunt; sed cum citius manu sancte discretionis abiguntur, festine agitur ne cordis faciem caligo tentationis operiat, que hanc iam ex illicita delectatione tangebat. Nam sepe in ipso orationis  nostre sacrificio, importune se cogitationes ingerunt, que hoc rapere uel maculare ualeant, quod in nobis Deo placentes immolamus. Sed nos ad exemplum Abrahe, dum in ara cordis holocaustum Deo offerimus, ab immundis hoc uolucribus custodiamus, ne maligni spiritus et peruerse cogitationes rapiant, quod mens nostra offerre se Deo utiliter sperat.  Quod uero dictum est ad Abram, Sciendo scies quia peregrinum erit semen tuum in terra non sua, et in seruitutem redigent eos, et affligent eos quadringentis annis, hoc de populo Isrel quia erat in Aegypto seruiturus, apertissime prophetatum est: non quod sub Aegyptiis quadringentis annis seruierint, sed quod iste numerus in eadem afflictione  completus est, qui computatur ab illo tempore quo ista Abrahe promittuntur.

Tu autem ibis ad patres tuos in pace, sepultus in senectute bona. Generatione autem quarta reuertentur huc.  Cur Deus loquitur ad Abram, quod quarta progenie filii Isrel essent de terra Aegypti reuersuri, et postea Moyses scribit: Quinta autem progenie, filii Isrel ascenderunt de terra Aegypti?  Quod utique nisi exponatur, uidetur esse contrarium. Egressi sunt ergo quarta generatione filii Isrel de terra Aegypti. Replica genealogiam Leui: Leui genuit Kaath; Kaath genuit Amram; Amram genuit Aaron; Aaron genuit Eleazar; Eleazar genuit Phinees. Kaath autem cum patre suo Leui ingressus est Aegyptum, rursus Eleazar cum  patre suo Aaron egressus est ab Aegypto. A Kaath usque ad Eleazar computantur generationes quatuor, licet quidam uelint ab Amram incipere, et ad Phinees, ut nos in Eleazar fecimus, peruenire. Si uero uolueris dispari numero ostendere quomodo secundum Exodum quinta generatione egressi sunt filii Isrel de terra Aegypti, tribus tibi Iude ordo numeretur. Iuda genuit Phares, Phares genuit Esron; Esron genuit Aram; Aram genuit Aminadab; Aminadab genuit Naasson; Naasson genuit Salmon. Phares cum patre suo Iuda ingressus est Aegyptum. Naasson princeps tribus Iuda in deserto describitur, cuius filius Salmon terram repromissionis introiuit. Computa a Phares usque ad Naasson, et inuenies generationes quinque, tametsi nonnulli, ut in tribu  Leui ostendimus, in Esron initium faciant, et ad Salmon usque perueniant.

In die illo pepigit Dominus fedus cum Abram dicens: Semini tuo dabo terram hanc a fluuio Aegypti usque ad flumen magnum Euphraten. Non ergo a flumine magno Aegypti, hoc est Nilo, sed ab aruo diuidit inter Aegyptum et Palestinam, ubi est ciuitas Rhinocorura.



CAPUT XuIII. De coniunctione Agar ancille Sarai ad Abram et fuga ipsius Agar.

 Igitur Sarai uxor Abram non genuerat sibi liberos: sed habens ancillam Aegyptiam nomine Agar, dixit marito suo: Ecce conclusit me Dominus ne parerem, ingredere ad ancillam meam, si forte  saltem ex illa suscipiam filios.  Quomodo defenditur Abram adulterii reus non esse, dum uiuente legitima uxore, coniunctus est ancille sue, nisi quia necdum promulgata est unius uxoris euangelica lex. Habebat quoque promissionem a Domino multiplicati seminis sui, sed necdum sciebat ex qua uxore, quia postea dictum est ei de Sarai habere filium. Nam propterea sic propagandi seminis uoluntas pia fuit, quia concumbendi uoluntas libidinosa non fuit. Etiam et Sarai prolem quam de se habere non potuit, de ancilla habere uoluit. Consentiebat uterque in facto, quia uterque Sarai sterilem esse sciebat.

Qui ingressus est ad eam. At illa concepisse se uidens, despexit dominam suam. Dixitque Sarai ad Abram: Inique agis contra me. Ego dedi ancillam  meam in sinum tuum: que uidens quod conceperit, despectui me habet: iudicet Dominus inter me et te. Cui respondens Abram: Ecce ait ancilla tua in manu tua est, utere ea ut libet. Affligente igitur eam Sarai fugam iniit. Cumque inuenisset eam angelus Domini iuxta fontem aque in solitudine, qui est in uia Assur in deserto, dixit ad eam: Agar ancilla Sarai, unde uenis et quo uadis? Consequenter Aegyptia in uia Assur, que per eremum ducit ad Aegyptum, ire Aegyptum festinabat, ubi eam angelus Domini inuenit. Dixitque ei angelus Domini:

Reuertere ad dominam tuam, et hummare sub manu ipsius. Et rursum: Multiplicans, inquit, multiplicabo semen tuum, et non numerabitur pre multitudine. Ac  deinceps: Ecce ait concepisti et paries filium: uocabisque nomen eius Ismel, eo quod audierit Dominus afflictionem tuam. Hic erit ferus homo: manus eius contra omnes, et manus omnium contra eum, et e regione uniuersorum fratrum suorum figet tabernacula. Alia editio ita habet: Hic erit rusticus homo: manus eius super omnes, et manus omnium super eum, et contra faciem omnium fratrum suorum habitabit. Pro rustico in Hebreo scriptum habet, phere [Figure: [Hebrew text] 2Kb] , quod interpretatur onager. Significat autem semen eius habitaturum in eremo, id est, Saracenos uagos incertisque sedibus, qui uniuersas gentes, quibus desertum ex latere iungitur incursantes, impugnantur ab omnibus. Mystice autem he due mulieres Sarai uidelicet et Agar, duo testamenta  iuxta Apostoli interpretationem significant, hoc est Agar legem ueterem, que in Synagoga populum Iudaicum seruituti obnoxium nutriebat. Sarai quoque euangelicam gratiam, que populum Christianum in libertatem fidei generauit. Multiplicati sunt ergo Iudei ancille filii, et non numerabantur pre multitudine: de quibus supra scriptum est, quod instar arene maris multiplicentur.

Hic est ferus homo, et manus eius contra omnes, manusque omnium contra eum, et e regione uniuersorum fratrum suorum figet tabernacula; quia ipse populus ferocitate sua emulus est et contrarius omnibus bonis, maxime cum Christianam plebem toto orbe inuidia stimulante persequitur, et longe lateque dispersus circumuagando atque negotiando,  incertis sedibus semper existens, omnibus oneri est. Legi tamen in quodam tractatu, per Sarai uxorem Abram, Ecclesiam primitiuam interpretatam; ancillam autem Aegyptiam Ecclesiam ex gentibus, que postquam conceperit uerbum fidei, despexerit steri litatem Synagoge; quod autem angelus admonuerat Agar redire ad dominam suam Sarai, et humiliari sub manibus ipsius, significare, apostolicam doctrinam admonuisse gentes ne superbirent contra Iudaicam plebem. Unde dicit Apostolus: Noli gloriari aduersus ramos. Quod si tu gloriaris, non radicem portas, sed radix te ; et item: Si Deus, inquit, naturalibus ramis non pepercit, ne forte nec tibi parcet . Qui ferus homo indirecte dici possit, quod contra demones et hereticos pugnet et  uitiis resistat. Sed hec lectoris iudicio relinquimus.

uocauit autem Agar nomen Domini, qui loquebatur ad eam, Tu Deus, qui uidisti me. Dixit enim: Profecto hic uidi posteriora uidentis me. Recte ergo dictum est quod nomen Domini uocauerit, Tu Deus, qui uidisti me, quia gratuito munere consulit miseris, et consolatur humiles in tribulatione sua. Hinc Psalmista ait: Tu, Domine, laborem uides, et dolorem consideras. Tibi enim derelictus est pauper, pupillo tu eris adiutor . Et illud, quod subsequitur, Profecto hic uidi posteriora uidentis me, bene congruit illi dictioni que Dominus ad Moysen locutus est, cum maiestatem suam sibi ostendi rogauerat: Non poteris, inquit, uidere faciem meam et uiuere. Non  enim uidebit homo faciem meam et uiuet. Et ait Dominus: Ecce locus penes me est, stabis supra petram; statim ut transiet maiestas mea, ponam te in specula petre, et tegam manu mea super te donec transeam, et auferam manum meam, et tunc uidebis posteriora mea. Nam facies mea non apparebit tibi. Non ergo immerito nemo potest faciem, id est, ipsam manifestationem sapientie Dei uidere et uiuere. Ipsa est enim species cui contemplande suspirat omnis qui affectat diligere Deum ex toto corde, et ex tota anima, et ex tota mente, ad quam contemplandam, etiam proximum, quantum potest, per ipsam dilectionem qua eum diligit sicut seipsum edificat. Posteriora uero Domini incarnationem eius, quam in fine temporum sumpsit ex uirgine, possumus  intelligere, quam nunc per fidem et dilectionem in presenti desiderando contemplamur, in futura autem uita contemplatione perfruemur eterna.

Propterea appellauit puteum illum puteum uiuentis et uidentis me. Usque hodie puteus Agar demonstratur in deserto Arabie, inter Cades et Barad. Typice autem puteus iste legem ueterem ac nouam significat, quam Conditor noster, qui est uita uiuentium et spes morientium, intuitu pie miserationis mortalibus dedit, ut per illam edocti atque a uitiis correcti, eius uisione in celis perpetua digni esse mereantur.

Peperitque Agar Abre filium, qui uocauit nomen eius Ismel. Ad nomen allusit; Ismel enim interpretatur auditio Dei, sicut angelus supra ad Agar  dixit: uocabis nomen eius Ismel, eo quod audierit Dominus afflictionem meam.



CAPUT XIX. Testamentum Dei factum ad Abram; et quod Dominus eum patrem gentium futurum uollicetur, et nomen ei Abraham imposuit.

 Postquam uero nonaginta et nouem annorum esse ceperat, apparuit ei Dominus, dixitque ad eum: Ego Deus omnipotens: ambula coram me, et esto perfectus; ponamque fedus meum inter me et te, et multiplicabo te uehementer nimis. Cecidit Abram pronus in faciem. Dixitque ei Deus: Ego sum, et ponam pactum meum tecum, erisque pater multarum gentium; nec ultra uocabitur nomen tuum Abram,  sed appellaberis Abraham, quia patrem multarum gentium constitui te. Notandum quod ubicunque in Greco sermone testamentum legimus, ibi in Hebraico sermone sit fedus siue pactum, id est, berith [Figure: [Hebrew text] 14Kb] . Dicunt autem Hebrei quod ex nomine suo Deus, quod apud illos est, he [Figure: [Hebrew text] 14Kb] litteram Abre et Sare addiderit. Dicebatur enim primum Abram [Figure: [Hebrew text] 14Kb] , quod interpretatur pater excelsus; et postea uocatus est Abraham [Figure: [Hebrew text] 14Kb] , quod transfertur pater multarum. Nam quod sequitur, gentium, non habetur in nomine, sed subauditur. Nec mirandum quare cum apud Grecos, et nos a littera uideatur addita, nos he [Figure: [Hebrew text] 14Kb] litteram Hebream additam dixerimus. Idioma enim lingue illius est,  per he [Figure: [Hebrew text] 4Kb] quidem scribere, sed per a legere. Sicut e contrario a litteram sepe per [Figure: [Hebrew text] 4Kb] pronuntiant.

Daboque tibi et semini tuo terram peregrinationis tue, omnem terram Chanaan in possessionem eternam, et reliqua.  Questio est quomodo dixerit eternam, cum Isrelitis temporaliter data sit, utrum secundum hoc seculum dicta sit eterna, ut ab eo quod est Grece, quod seculum significat, dictum sit , tanquam si Latine dici possit seculare; an ex hoc aliquid secundum spiritualem promissionem hic intelligere cogamur, ut eternam ideo dictum sit, quia hinc eternum aliquid significatur.

Tu ergo custodies pactum meum et semen tuum post te in generationibus suis. Hoc est pactum meum, quod obseruabitis inter uos et semen tuum post te. Circumcidetur  ex uobis omne masculinum, et circumcidetis carnem preputii uestri, ut sit signum federis inter me et uos. Infans octo dierum circumcidetur in uobis. Omne masculinum in generationibus uestris, tam uernaculus quam emptitius, circumcidetur, et quicunque non fuerint de stirpe uestra, eritque pactum meum in carne uestra in fedus sempiternum. Masculus cuius preputii caro circumcisa non fuerit, delebitur anima illa de populo suo, quia pactum meum irritum fecit. Iam tunc propter peregrinationem futuram, ne commisceretur semen eius inter gentes, pepigit Deus pactum cum Abraham, et datur ei circumcisio in signum his uerbis: Circumcidetur ex uobis omne masculinum. Infans octo dierum circumcidetur in uobis, tam uernaculus quam emptitius circumcidetur.  Masculus autem cuius preputii caro circumcisa non fuerit, delebitur anima illius de populo suo, quia pactum meum irritum fecit. Sed quid aliud circumcisio significat, nisi renouatam naturam per baptismum post spoliationem ueteris hominis? et quis est octauus dies nisi Christus, qui hebdomada completa, hoc est post sabbatum, resurrexit? Quod uero non solum filios, sed et seruos, et uernaculos, et emptitios, circumcidi precipit, ad omnes gratiam redemptionis pertinere testatur. Ibi parentum mutantur et nomina, ut omnia resonent nouitatem. Nam Abram, quod antea uocabatur, interpretatur pater excelsus, Abraham pater multarum. Quo nomine prenuntiabatur quod multe gentes fidei eius uestigia sequerentur. Illud autem quid sit, quod  dictum est: Masculus, qui non circumciditur octaua die, peribit anima illa de populo, quia pactum meum irritum fecit? Cur autem pereat anima paruuli incircumcisi, dum ipsa pactum Dei irritum non fecit, sed qui eum circumcidere neglexerunt, nisi ut significaret quod paruuli non secundum opus, sed secundum originem in primo homine pactum Dei dissipauerint, in quo omnes peccauerunt? Nascuntur enim omnes non proprie, sed originaliter, peccatores: quem nisi regeneratio liberet, peribit anima eius de populo suo, quia pactum Dei irritum fecit, quando in Adam originaliter etiam ipse peccauit. Idcirco Abrahe circumcisio commendata est princeps, ut sub lege esset sicut et Adam, ne de ligno  manducaret, ut probaretur si compleret hoc an non.  Credit enim se filium habiturum, per cuius generationem omnibus gentibus benedictio futura esset, et in cuius nepotibus castitatis et sobrietatis unicum mansisset exemplar. Unde et in ea parte corporis signum fidei accepit, unde filius fidei, non carnis, nasciturus erat. Nec truncata corporis parte deformior, sed fide in Deum gloriosior. Igitur pro Deo aliquid perdere, lucrum est, non damnum. Ita Abraham fidei sue signum accipiens, non deformatus est, sed melioratus. Si enim Adam pactum Dei custodisset, non Abraham hoc pactum accepisset. Sed quia ille in hoc membro culpam inobedientie primo agnouit, decuit ut iste in hoc membro signum obedientie secundo accepisset, ut  ostenderetur obedientes quandoque generasse filios ad uitam, dum olim preuaricatores generarunt ad mortem.

Dixitque Dominus ad Abraham: Sarai uxorem tuam non uocabis Sarai, sed Saram, et benedicam ei, et ex illa dabo tibi filium, cui benedicturus sum: eritque in nationes, et reges populorum orientur ex eo. Hic iam declaratur promissio de uocatione gentium in Isaac filium promissionis, id est, gratia, non natura, quia de senili patre et sterili matre, et quia hoc non per generationem qui est Ismel, sed per regenerationem futurum erat, id est ibidem imperata est circumcisio, quando de Sara promittitur filius in typo Ecclesie, non quando Ismel qui typum tenuit Iudeorum. Errant qui putant primum Saram  per unum r scriptum fuisse et postea ei alterum r additum, et quia r apud Grecos centenarius nume rus est, super nomine eius multas ineptias suspicantur, cum utique utcunque uolunt ei uocabulum commutatum, non Grecam, sed Hebream debeant dare rationem, cum ipsum nomen Hebraicum sit. Nemo autem in altera lingua quempiam uocans, etymologiam uocabuli sumit ex altera. Sarai igitur primum uocata est per sin [Figure: [Hebrew text] 5Kb] , res [Figure: [Hebrew text] 5Kb] , iod [Figure: [Hebrew text] 5Kb] . Sublato ergo iod, id est i elemento, addita est littera [Figure: [Hebrew text] 5Kb] que per a legitur, et uocata est Saraa [Figure: [Hebrew text] 5Kb] . Causa autem ita nominis immutati hec est, quod antea dicebatur princeps mea, unius tantummodo domus materfamilias; postea uero dicitur absolute princeps, id est . Omnium quippe gentium futura iam  princeps est. Quidam pessime suspicantur ante eam lepram fuisse uocitatam, et postea principem, cum lepra zaraath [Figure: [Hebrew text] 8Kb] dicatur, que in nostra lingua quidem uidetur habere aliquam similitudinem, in Hebreo autem penitus est diuersa. Scribitur enim per [Figure: [Hebrew text] 8Kb] et [Figure: [Hebrew text] 8Kb] , quod multum a superioribus tribus litteris, id est, [Figure: [Hebrew text] 8Kb] , quibus Sara scribitur, discrepare manifestum est.

Et cecidit Abraham super faciem suam, et risit, et dixit in corde suo: Si centenario nascetur filius? et si Sara nonagenaria pariet? et quia post paululum sequitur, Et uocabis nomen eius Isaac, diuersa opinio est, sed una quare appellatus sit Isaac. Interpretatur enim risus. Alii dicunt quia  Sara riserit, ideo eum risum uocatum esse, quod falsum est. Alii uero, quod riserit Abraham, quod et nos probamus. Postquam enim ad risum Abrahe uocatus est filius eius Isaac, tunc legimus risisse et Saram. Sciendum autem quod quatuor in ueteri testamento absque ullo uelamine nominibus suis antequam nascerentur, uocati sunt: Ismel, Isaac, Salomon et Iosias. Lege Scripturas.

Dixitque ad Deum: Utinam Ismel uiuat coram te! Et ait Deus ad Abraham: Sara uxor tua pariet tibi filium, uocabisque nomen eius Isaac, et constituam illi pactum meum in fedus sempiternum, et semini eius post eum. Super Ismel quoque exaudiui te. Ecce benedicam ei, et augebo et multiplicabo eum ualde. Duodecim duces generabit, et faciam illum in gentem  magnam; pactum uero meum statuam ad Isaac, quem pariet tibi Sara tempore isto in anno altero. Denique de Ismele, qui typum tenet populi Iudeorum, bene dictum est, quod augeretur et multiplicaretur ualde, duodecimque duces generaret, cum multitudo carnalium Iudeorum, ex duodecim patriarchis genita, in duodecim tribus dispertita sit. Pactum uero Domini cum Isaac est, hoc est populo credentium, quem mater Ecclesia per fidem et baptismum generauit, eique fedus constitutum est sempiternum, quia eterne uite possessio illi soli promittitur, qui cum capite suo Christo celorum semper possidebit regnum. Annus ergo alter, quo genuit Sara Isaac, significat tempora regenerationis, in quibus Christi sanguis fusus, et humanum  genus ad uitam restauratum est.



CAPUT XX. Circumcisio Abrahe et Ismelis filii eius, et omnium uernaculorum domus eius.

Cumque finitus esset sermo loquentis cum eo, ascendit Deus ab Abraham. Tulit autem Abraham Ismelem filium suum, et omnes uernaculos domus sue, uniuersosque quos emerat, cunctos mares ex omnibus uiris domus sue, et circumcidit carnem preputii eorum statim in ipsa die, sicut preceperat ei Deus. Igitur quandoquidem in hos deuenimus locos, requirere uolo, si omnipotens Deus, qui celi ac terre dominatum tenet, uolens testamentum ponere cum uiro sancto, in hoc summam tanti negotii collocabat, ut preputium carnis eius, sed et futura ex ipso  soboles circumcideretur. Erit enim, inquit, testamentum meum super carnem tuam. Hoc inerat, quod celi ac terre Dominus, ei, quem e cunctis mortalibus solum delegerat, eterni testamenti munera conferebat. Hec enim sunt sola in quibus magistri et doctores Synagoge sanctorum gloriam ponunt. Audite ergo quomodo Paulus doctor gentium in fide et ueritate de circumcisionis mysterio, Christi Ecclesiam docet. uidete, inquit, concisionem, de Iudeis loquens, qui conciduntur in carne. Nos enim sumus, ait, circumcisio, qui spiritu Deo seruimus, et non in carne fiduciam habemus . Hec una Pauli de circumcisione sententia. Audi et aliam. Non enim qui in manifesto Iudeus est, inquit, neque  que manifeste in carne est circumcisio, sed qui in occulto Iudeus est, circumcisione cordis in spiritu non littera . Non tibi dignius uidetur talis circumcisio dicenda in sanctis et amicis Dei, quam earnis obtruncatio? Sed sermonis nouitas fortasse non solum Iudeos, sed etiam aliquos fratrum nostrorum deterreat. Impossibilia enim uidetur Paulus presumere, qui circumcisionem cordis inducit. Quomodo enim fieri potuerit ut circumcidatur membrum quod internis uisceribus obtectum, etiam a conspectibus ipsis hominum latet? uos autem, o populus Dei, et populus in acquisitionem electus, ad enarrandas uirtutes Domini, suscipite dignam circumcisionem uerbi Dei in auribus uestris, et in labiis et in corde, et in preputio carnis uestre, et in omnibus  omnino membris uestris. Circumcise namque sint aures uestre secundum uerbum Dei, ut uocem non recipiant obtrectantis, ut maledici et blasphemi uerba non audiant, uel falsis criminationibus mentem non patefaciant. Oppilentur et clause sint, ne iudicium sanguinis audiant, aut impudicis canticis et theatralibus sonis pateant. Nihil obscenum recipiant; sed ab omni scena corruptionis auerse sint. Hec est circumcisio qua Ecclesia Christi aures suorum circumcidit infantum. Iste, credo, sunt aures quas in auditoribus suis Dominus requirebat dicens: Qui habet aures audiendi, audiat . Nemo enim potest incircumcisis auribus et immundis munda uerba sapientie et ueritatis audire. ueniamus, si uultis, et ad labiorum circumcisionem. Ego  puto quod incircumcisus sit labiis, qui nondum cessauit a stultiloquio, a scurrilitate, qui bonis derogat, qui criminatur proximos, qui lites instigat, qui calumnias mouet, qui fratres inter se falsa loquendo committit, qui uana et inepta, secularia et impudica, turpia et iniuriosa, proterua, blasphema, et cetera que indigna sunt Christiano, proloquitur. Si quis uero ab his omnibus continet os suum, et disponit sermones suos in iudicio, uerbositatem reprimit, linguam temperat, uerba moderatur, iste merito circumcisus labiis dicitur. Sed et qui iniquitatem in excelsum loquuntur, et extendunt in celum linguam suam sicut heretici faciunt, incircumcisi et immundi labiis dicendi sunt. Circumcisus uero et mundus, qui semper uerbum Dei loquitur, et sanam  doctrinam euangelicis et apostolicis munitam regulis profert. Hoc ergo modo et circumcisio labiorum datur in Ecclesia Dei. Nunc uero secundum pollicitationem nostram, qualiter etiam carnis circumcisio suscipi debeat, uideamus. Membrum hoc in quo preputium uidetur esse, officiis naturalibus coitus et generationis deseruire, nemo est qui dubitet. Si quis igitur erga huiuscemodi motus non importunus existat, nec statutos legibus terminos superet, nec aliam feminam quam coniugem legitimam nouerit, et nec quoque ipsa nisi posteritatis tantummodo causa certis et legitimis temporibus agat, iste circumcisus preputio carnis sue dicendus est. Qui uero in omnem lasciuiam proruit, et per diuersos  et illicitos passim pendet amplexus, atque in omnem libidinis gurgitem fertur infrenis, iste incircumcisus est preputio carnis sue. uerum Ecclesia Christi gratia eius qui pro se crucifixus est roborata, non solum ab illicitis nefandisque cubilibus, uerum etiam a concessis et licitis temperat, et tanquam uirgo sponsa Christi, castis et pudicis uirginibus floret, in quibus uera circumcisio carnis preputii facta est, et uere testamentum Dei et testamentum eternum in eorum carne seruatur. Superest designare etiam circumcisionem cordis. Si quis est qui obscenis desideriis et fedis cupiditatibus estuat, et, ut breuiter dicam, qui mechatur corde, hic incircumcisus est corde. Sed et qui hereticos sensus mente retinet, et blasphemas assertiones contra  scientiam Christi disponit in corde, hic incircumcisus est corde. Qui uero puram fidem in conscientie sinceritate custodit, iste circumcisus est corde, de quo dici potest: Beati mundo corde, quoniam ipsi Deum uidebunt . Ego uero audeo ex simili, etiam hec propheticis uocibus addere, quia sicut oportet auribus et labiis et corde, carnis preputio secundum ea que supra diximus circumcidi, ita fortassis et manus nostre indigent circumcisione, et pedes, et uisus, et odoratus, et tactus. Ut enim perfectus sit homo Dei in omnibus, cuncta circumcidenda sunt membra: manus quidem a rapinis, a furtis, ac cedibus, et ad sola opera Dei pandende. Circumcidendi sunt pedes, ne ueloces sint ad effundendum sanguinem, et ne intrent in concilium  malignantium, sed ut tantum pro mandatis Dei circumeant. Circumcidatur et oculus, ne concupiscat alienum, ne uideat ad concupiscendam mulierem. Cuius enim circa feminarum formas lasciuus et curiosus oberrat aspectus, iste incircumcisus est oculis. Sed et si quis est, qui siue manducet, siue bibat, sicut Apostolus precepit, ad gloriam Dei manducet et bibat , iste circumcisus est gustu. Cuius Deus uenter est, et suauitatibus gule deseruit, huius incircumcisum dixerim gustum. Si quis Christi odorem bonum capit, et in operibus misericordie odorem suauitatis requirit, huius circumcisa est odoratio. Qui uero primis unguentis delibutus incedit, iste incircumcisus odoratu dicendus est. Sed et singula queque membrorum si in  officiis mandatorum Dei deseruiant, circumcisa dicenda sunt. Si uero ultra prescriptas sibi diuinitus luxuriantur leges, incircumcisa reputanda sunt.



CAPUT XXI. Ubi tres uiri apparuerunt Abrahe in conualle Mambre, sedenti in ostio tabernaculi sui.

 Apparuit autem ei Dominus in conualle Mambre, sedenti in ostio tabernaculi sui in ipso feruore diei. Cumque eleuasset oculos, apparuerunt ei tres uiri stantes prope eum. Quos cum uidisset, cucurrit in occursum eorum de ostio tabernaculi sui, et adorauit in terra et dixit: Domine, si inueni gratiam in oculis tuis, ne transeas seruum tuum; sed afferam pauxillum aque, et lauentur pedes uestri; et requiescite  sub arbore, etc.  Notandum quippe quod Abraham triplicem habeat figuram in semetipso. Primum Saluatoris, quando, relicta cognatione sua, uenit in hunc mundum. Alteram patris, quando immolauit filium unicum. Tertiam uero, quod hoc loco est, figuram gestauit sanctorum, qui aduentum Christi cum gaudio susceperunt. Tabernaculum autem illud Abrahe, ipsam Ierusalem habuit, ubi pro tempore prophete et apostoli habitauerunt. Unde et Dominus primum adueniens, a credentibus acceptus, ab incredulis in ligno suspensus est. In tribus autem uiris qui uenerunt ad illum, Domini Iesu Christi pronuntiatur aduentus, cum quo duo angeli comitabantur, quos plerique Moysen et Eliam accipiunt. Unum prisce legislatorem,  qui per eamdem legem aduentum indicauit: alium qui in fine mundi uenturus est, denuntiaturus et secundum aduentum Christi, atque eius Euangelium Iudeis predicaturus. Unde et in monte dum Dominus fuisset transfiguratus, hi duo, Moyses et Elias cum eo ab apostolis uisi sunt. Abraham uero tres uidens, unum adorauit, Dominum scilicet Saluatorem ostendens, cuius iam aduentus est prestolatus. Iuxta quod etiam Dominus in Euangelio ait: Abraham quesiuit uidere diem meum, uidit et gauisus est . Tunc enim futuri aspexit mysterium sacramenti. Unde et pedes eorum lauit, ut in extremo lauacri purificationem demonstraret futuram, pedes namque nouissima significant. Si quidem et conuiuium preparat, uitulum scilicet saginatum.  Iste autem uitulus tener saginatus Domini nostri Iesu Christi est corpus. Hic et uitulus Domini, qui propter salutem credentium ad arborem crucis est immolatus. Hic est uitulus Dominici corporis, qui in Euangelio pro peccatore occiditur filio. Sed et butyrum et lac cum carne uituli apposuit. Lac quippe prisce legis habuisse figuram Apostolus noster annuntiat dicens: Lac uobis potum dedi non escam; nondum enim poteratis, nec adhuc quidem potestis . Tradiderat enim illis legis mandatum quasi lac de uberibus duarum tabularum expressum, hoc est testamentum fidei. Nondum enim poterant, propter infantiam sensus sui, euangelice doctrine solidam ac robustam escam accipere. Butyrum autem uberrimum et pinguissimum Euangeliorum  est testimonium, quod ueluti oleum fidelibus in signum datur. Sed proinde uitulum cum lacte et butyrum Abraham edendum apposuit, quia ne corpus Domini, quod est uitulus, sine lacte legis, nec lac legis sine butyro, hoc est sine Euangelii testimonio esse potest. Tria autem sata, unde Sara panes subcineritios fecit, trium filiorum Ne imaginem indicauerunt, ex quibus omne genus humanum natum est, qui diuine Trinitati credentes per aquam baptismatis, per ecclesiam, cuius imago Sara erat, conspergendi essent et in uno pane Christi corporis redigendi. Hec sunt illa tria sata que mulier in Euangelio cognoscitur fermentasse. Azymi autem panes, eo quod sine fermento malitie, et sine languore  nequitie, sine feruore peruerse doctrine oporteat esse credentium unitatem. Subcineritii autem ideo, ut per penitentiam preteritorum delictorum, Spiritus sancti uapore decocti, uelut esca bene placita Deo, acceptabiles efficiantur. Sub arbore autem eos sedisse, passionis Dominice erat signum, cuius ipsi sunt predicatores. Quod autem promittit Deus Sare sterili filium dicens, Circa hoc tempus ueniam, non de temporibus significat, sed de qualitate aduentus sui, quando per filium repromissum fidelis erat populus nasciturus. Ista enim Sara sterilis, cui per prophetam Dominus dicit: Letare, sterilis, que non paris, erumpe et clama, que non parturis, quoniam plures filii deserte, magis quam eius que habet uirum . Risus autem  Sare prophetia est: cuius risus duplicem habet significationem: siue quod risus esset futurus incredulis Christus, siue quod omnes inimicos suos in iudicio suo esset risurus. Unde et ipse qui natus est de Sara risus nomen accepit. Isaac enim ex Hebrea lingua in Latinum sermonem risus interpretatur.  Denique secundum moralem intellectum, pensandum est, quanta discretione magni moderaminis carnis cura refrenanda est, ut seruiat et minime precipitetur, ne quasi domina uincat, sed subacta dominio, quasi ancilla famuletur, ut iussa adsit, atque a nutu cordis repulsa, desiliat, ut uix a tergo sancte cognitionis appareat, et nunquam contra faciem recte cogitationis obsistat. Quod bene nobis historia sacre lectionis innuitur,  cum Abraham tribus angelis occurrisse memoratur. Ipse quippe uenientibus extra ostium occurrit, Sara uero post ostium subsistit. Quid ergo nobis per hunc occursum Abrahe innuitur, nisi quia uidelicet ut uir ac dominus domus spiritualis, noster scilicet intellectus, debet in cognitione Trinitatis claustra carnis excedere et quasi habitationis infime ianuam exire; cura autem carnis ut femina foras non appareat, et uidere iactantiam erubescat, ut quasi post tergum uiri sub discretione spiritus solis necessariis intenta, nequaquam sciat procaciter detegi, sed uerecunde moderetur? Notandum autem quod aliquando imaginibus et ante corporeos oculos ad tempus ex ere assumptis, per angelos loquitur Deus, sicut nunc Abraham non  solum tres uiros uidere potuit, sed etiam habitaculo terreno suscipere, sed et eorum usibus etiam cibos adhibere. Nisi enim angeli, cum quedam nobis interna nuntiantur, ad tempus ex ere corpus assumerent, exterioribus profecto nostris obtutibus non apparerent, nec cibos cum Abraham sumerent, nisi propter nos solidum aliquid ex celesti elemento gestarent. Nec mirum quod illic ipsi qui suscepti sunt, modo angeli, modo Dominus nuncupantur, quia angelorum uocabulo exprimuntur, qui exterius ministrabant, et appellatione Domini ostenditur, qui eis interius preerat, ut et per hoc presidentis imperium, et per illud claresceret officium ministrantis.  Queri autem potest secundum historiam,  quare Saram redarguat Dominus cum Abraham riserit, nisi quia illius risus, admirationis et letitie fuit, Sare autem dubitationis, et ab illo hoc diiudicari potuit, qui corda hominum nouit. Negauit Sara dicens: Non risi, timuit enim. Quomodo intelligebant esse Deum qui loquebatur, cum etiam negare ausa sit Sara quod riserit, tanquam ille hoc posset ignorare, nisi forte Sara homines putabat, Abraham uero Deum intelligebat? Sed etiam ipse illa humanitatis officia prebendo, que necessaria nisi infirme carni esse non possent, mirum nisi homines prius esse arbitratus est, sed fortassis, in quibus Deum loqui intellexit, quibusdam diuine maiestatis existentibus et apparentibus signis sicut in hominibus Dei sepe apparuisse Scriptura testatur. Sed rursus queritur:  Si ita est, unde angelos postea fuisse cognouerint, nisi forte cum, eis uidentibus, in celum issent?



CAPUT XXII. De Sodomitis et Lot hospitalitate.

Cum ergo surrexissent inde uiri, direxerunt oculos contra Sodomam, et Abraham simul gradiebatur deducens eos. Dixitque Dominus: Num celare potero Abraham que gesturus sum, cum futurus sit in gentem magnam ac robustissimam, et benedicende sint in eo omnes nationes terre? Scio namque quod precepturus sit filiis suis, et domui sue post se, ut custodiant uiam Domini, et faciant iustitiam et iudicium, ut adducat Dominus propter Abraham omnia que locutus est ad eum. Bene quoque Abrahe Dominus secretorum suorum pandit arcana, de quo certus  erat quod uoluntatis sue et preceptorum suorum fidelis exsecutor existeret. De quo etiam et ille futurus erat in carne nasciturus, in quo, attestante Apostolo, habitant thesauri sapientie et scientie absconditi . Necnon promittit Dominus Abrahe, non solum premia, sed etiam obedientie filiorum eius iustitiam, ut circa eos etiam premia promissa compleantur. Rursumque promittitur filius Isaac in gentem magnam futurus, et quod in eo benedicentur omnes gentes terre. Quibus uerbis duo illi promissa sunt, hoc est, genus Iudeorum secundum carnem, et omnes gentes secundum fidem. Dixit itaque Dominus:

Clamor Sodomorum et Gomorrheorum multiplicatus est, et peccatum eorum aggrauatum est nimis.  Descendam et uidebo, utrum clamorem qui uenit ad me opere compleuerint, an non est ita ut sciam. uerba hec si non dubitantis quid duorum potius euenturum sit, sed irascentis et minantis accipiamus, nulla questio est. More quippe humano Deus in Scripturis ad homines loquitur, et eius iram norunt sine perturbatione eius intelligere, qui credunt Deum incommutabilem esse. Solemus et sic minanter loqui: uideamus si non tibi facio, aut, uideamus si non illi facio, et, Si non potuero tibi facere; uel, Sciam, id est hoc ipsum experibor, utrum non possim, quod comminando non ignorando dicitur. Irati apparet affectus, sed perturbatio non cadit in Deum. Mos autem humane locutionis, et usitatus est, et humane  infirmitati congruit, cui Deus coaptat locutionem suam. Peccatum cum uoce est culpa in actione; peccatum uero etiam cum clamore est culpa cum libertate. Sed quid hoc exemplo, nisi nos admonemur, ne ad proferendam sententiam unquam precipites esse debeamus, ne temere indiscussa iudicemus, ne quelibet mala audita nos moueant, ne passim dicta sine probatione credamus? quod profecto perpetrare pertimescimus, si auctoris nostri subtilius facta pensamus. Ipse quippe ut nos a precipitata sententie prolatione compesceret, cum omnia nuda et aperta sint oculis eius, mala tamen Sodome noluit audita iudicare, qui ait: Descendam et uidebo utrum clamorem qui uenit ad me, opere compleuerint, an non est ita, ut sciam.  Omnipotens itaque Dominus et omnia sciens, cur ante probationem quasi dubitat, nisi ut grauitatis nobis exemplum proponat, ne mala hominum ante presumamus credere quam probare? Et ecce per angelos ad cognoscenda mala descendit, moxque facinorosos percutit, atque ille patiens, ille mitis, ille de quo scriptum est: Tu autem, Domine, cum tranquillitate iudicas , ille de quo rursum scriptum est: Dominus patiens est redditor , in tanto crimine inuolutos inueniens, quasi patientiam pretermisit, et diem extremi iudicu exspectare noluit ad uindictam, sed eos igne iudicii ante diem iudicii preuenit. Ecce malum et quod cum difficultate credidit cum audiuit, et tamen sine tarditate percussit cum uerum cognoscendo reperit, ut nobis  uidelicet daret exemplum, quod maiora crimina et tarde credenda sunt cum audiuntur, et citius punienda cum ueraciter agnoscuntur.

Conuerteruntque se inde, et abierunt Sodomam, Abraham uero adhuc stabat coram Domino, et appropians ait: Nunquid perdes iustum cum impio? Si fuerint quinquaginta iusti in ciuitate, peribunt simul, et non parces loco illi propter quinquaginta iustos, si fuerint in eo? et cetera. Quid significat, quod a quin quaginta iustis usque in decem si inuenirentur in Sodomis, dixerit Dominus urbem esse saluandam? Nimirum quippe quinquagenarium numerum propter penitentie signum posuit, si forte conuerterentur et saluarentur; quinquagenarius enim semper ad penitentiam refertur. Unde et Dauid in eodem numero  psalmum scribit penitentie. Proinde quando aspicit Deus delinquentium uitam, nequaquam uelle reuerti ad penitentiam, quam quinquagenarius numerus prefigurat, confestim ardorem immoderate luxurie compescit igne gehenne. Usque ad decem autem iustos non perire Sodomam dixit, quia si in quolibet per decem preceptorum custodiam Christi nomen inueniat, iste non perit, denarii namque numeri figura Christi crucem demonstrat. Nam et quod quinque sint ciuitates que imbribus igneis conflagrate sunt, illud, ni fallor, significat quod omnes qui quinque sensus corporis sui libidinose tractauerunt, in illo futuro iudicio [incendio] concremandi sint.  Queri solet utrum quod de  Sodomis dixit Deus, non se perdere locum si inuenirentur illic uel decem iusti, speciali quadam sententia de illa ciuitate, an de omnibus intelligendum sit generaliter, parcere Deum loco in quocunque uel decem iusti fuerint. In qua questione non est quidem necesse ut hoc de omni loco accipere compellamur; uerumtamen de Sodomis potuit et sic dici, quia sciebat Deus ibi non esse uel decem, et ideo sic respondebatur Abrahe ut significaretur nec tot ibi posse inueniri ad exaggerationem iniquitatis illorum. Non enim necesse erat Deo tam sceleratis hominibus parcere, ne cum illis perderet iustos, cum posset iustis inde liberatis, reddere impiis digna supplicia. Tale aliquid apud Ieremiam est, ubi ait: Circuite uias Ierusalem, et uidete, et querite in plateis eius, et  cognoscite si inuenietis hominem facientem iustitiam, et querentem fidem, et propitius ero peccatis eorum , id est, inuenite uel unum, et parco ceteris, ad exaggerandum, et demonstrandum quod nec unus ibi posset inueniri.

Abiit Dominus postquam cessauit loqui ad Abraham; et ille reuersus est in locum suum.  ueneruntque duo angeli Sodomam uespere, sedente Lot in foribus ciuitatis. Qui cum uidisset eos, surrexit et iuit obuiam eis; adorauitque pronus in terram dicens: Obsecro, Domine, declinate in domum pueri uestri, et manete ibi, etc. Quod occurrit Lot angelis, et adorauit in faciem, uidetur intellexisse quod angeli essent. Sed rursus cum eos ad refectionem inuitat corporis, que mortalibus necessaria est, uidetur  putasse quod homines essent. Ergo questio similiter soluitur, ut soluta est in tribus qui uenerunt ad Abraham, ut aliquibus signis appareret eos diuinitus missos, qui tamen homines crederentur. Nam hoc et in Epistola que est ad Hebreos, cum de hospitalitatis bono Scriptura loqueretur, ait: Per hanc enim quidam nescientes, hospitio receperunt angelos .

Prius autem quam irent cubitum, uiri ciuitatis uallauerunt domum a puero usque ad senem, omnis populus simul; uocaueruntque Lot et dixerunt ei: Ubi sunt uiri qui ingressi sunt ad te nocte? Educ illos huc, ut cognoscamus eos. Egressus ad eos Lot post tergum occludens ostium ait: Nolite, queso, fratres mei, nolite malum hoc facere: habeo duas filias, que necdum cognouerunt uirum, etc. Quoniam prostituere uolebat  Lot filias suas hac compensatione, ut uiri hospites eius nichil a Sodomitis tale paterentur, utrum admittenda sit compensatio flagitiorum, uel quorumque peccatorum, ut nos faciamus aliquid mali, ne alius grauius faciat malum, an potius perturbationi Lot, non consilio tribuendum sit, quia hoc dixerit, merito queritur. Et nimirum periculosissime admittitur hec compensatio. Si autem perturbationi humane tribuitur, et menti tanto malo permote, nullo modo imitanda est.

uim quoque faciebant Lot uehementissime. Iamque prope erat, ut frangerent fores, et ecce miserunt manum uiri, et introduxerunt ad se Lot, clauseruntque ostium, et eos qui erant foris percusserunt cecitate,  a minimo usque ad maximum, ita ut ostium inuenire non possent. Denique uiros illos qui erant ad ostium domus, percusserunt cecitate. Greci habent quod magis significat, si dici posset, auidentia que faciat non uideri non omnia, sed quod non opus est. Nam merito mouet quomodo potuerunt deficere querendo ostium, si tali erant cecitate percussi, ut omnino nichil uiderent. Hoc enim modo sua calamitate turbati ulterius ostium non requirerent. Hac et illi percussi sunt, qui querebant Eliseum. Hanc et illi habuerunt, qui Dominum post resurrectionem, cum illo ambulantes in uia, non cognouerunt, quamuis non sit ibi hoc uerbum positum, sed res ipsa intelligatur. Mystice autem, quid est quod malis aduersantibus intra domum Lot reducitur et munitur,  nisi quod iustus quisque dum prauorum insidias sustinet, ad mentem reuertitur et imperterritus manet? Sodomite autem uiri in domo Lot ostium inuenire nequeunt, quia corruptores mentium contra uitam iusti nullum accusationis aditum deprehendunt. Percussi cecitate quasi domum circumeunt, qui inuidentes facta dictaque perscrutantur. Sed quia eius de uita iusti fortis undique ac laudabilis actio obuiat, errantes nichil aliud quam parietem palpant.



CAPUT XXIII. De abscessione Lot a Sodomis, et concubitu duarum filiarum eius cum eo.

Egressus itaque Lot locutus est ad generos suos, qui accepturi erant filias eius et dixit: Surgite, egredimini  de loco isto, quia delebit Dominus ciuitatem hanc. Et uisus est eis quasi ludens loqui. Et locutus est, inquit, ad generos suos qui accepturi erant filias eius. Quia postea due filie Lot uirgines fuisse dicuntur, de quibus ipse dudum ad Sodomeos dixerat: Ecce due filie mee que non cognouerunt uirum, et nunc Scriptura commemorat eum habuisse generos, nonnulli arbitrantur illas que uiros habuerint, in Sodomis remansisse, et eas exisse cum patre que uirgines fuerint. Quod cum Scriptura non dicat, Hebrea ueritas exponenda est in qua scribitur: Egressus est Lot et locutus est ad sponsos qui accepturi erant filias eius. Necdum ergo uirgines filie matrimonio fuerant copulate.

Cumque esset mane, cogebant eum angeli dicentes:  Surge et tolle uxorem tuam et duas filias quas habes, ne et tu pariter pereas in scelere ciuitatis. Dissimulante illo apprehenderunt manum eius, et manum uxoris ac duarum filiarum eius, eo quod Dominus parceret illi, et eduxerunt eum, posueruntque extra ciuitatem; ibi locuti sunt ad eum dicentes: Salua animam tuam; noli respicere post tergum, nec stes in omni circa regione, sed in monte saluum te fac, ne et tu simul pereas.  Igitur Lot frater Abraham, iustus et hospitalis in Sodomis, qui ex illo incendio quod erat similitudo futuri iudicii, meruit saluus euadere, typum figurabat corporis Christi, quod in omnibus sanctis et nunc inter iniquos atque impios gemit, quorum factis non consentit, et a quorum  permistione, seculi in fine liberabitur, illis damnatis supplicio ignis eterni.

Dixitque Lot ad eos: Queso, Domine mi, quia inuenit seruus tuus gratiam coram te, et magnificasti misericordiam tuam quam fecisti mecum, ut saluares animam meam, nec possum in monte saluari, ne forte apprehendat me malum et moriar. Est ciuitas hec iuxta ad quam possum fugere parua, et saluabor in ea: Nunquid non modica est, et uiuet anima mea? Dixitque ad eum: Ecce etiam in hoc suscepi preces tuas, ut non subuertam urbem pro qua locutus es. Festina et saluare in ea, quia non potero facere quidquam, donec ingrediaris illuc. Idcirco uocatum est nomen illius urbis Segor. Quid ergo significat, quod ipse Lot ardentem Sodomam fugiens, uenit Segor, et  nequaquam ad montana conscendit, nisi quod Sodoma, que interpretatur cecitas, mundana exprimit desideria, altitudo uero montium, speculatio est perfectorum? Sed quia multi sunt iusti, qui mundi quidem illecebras fugiunt, sed tamen, in actione positi, contemplationis apicem subire non queunt, hoc est quod exiuit quidem de Sodomis, sed tamen ad montana non peruenit, quia damnabilis uita relinquitur, sed adhuc celsitudo speculationis subtiliter non tenetur. Inde idem Lot ad angelum dicit: Est ciuitas hec iuxta, ad quam possum fugere parua, et saluabor in ea; nunquid non modica est, et uiuet anima mea in ea? Iuxta igitur dicitur, et tamen ad salutem tuta perhibetur, quia actualis uita nec a mundi curis ex tota discreta est, nec tamen a gaudio salutis eterne  aliena. Item aliter: Ardentem Sodomam fugere, est illicita carnis incendia declinare; altitudo uero est montium, munditia continentium; uel certe quasi in monte sunt, qui etiam carnali copule inherent, sed tamen extra suscipiende prolis admistionem debitam, nulla carnis uoluptate soluuntur. In monte quippe stare, est fructum propaginis in carne non querere. In monte stare, est carnaliter non adherere. Sed quia multi sunt qui scelera quidem carnis deserunt, nec tamen, in coniugio positi, usus solummodo debiti iura conseruant, exiit quidem Lot de Sodomis, sed tamen mox ad montana non peruenit, quia iam damnabilis uita relinquitur, sed adhuc celsitudo coniugalis continentie subtiliter non tenetur. Est in medio Segor ciuitas que fugientem  saluet et infirmum, quia uidelicet cum sibi per incontinentiam miscentur coniuges, et lapsus scelerum fugiunt, et tamen uenia saluantur. Quasi paruam quippe ciuitatem inueniunt, in qua ab ignibus defendantur, quia coniugalis hec uita, non quidem in uirtutibus mira est, sed tamen a suppliciis secura. Unde idem Lot ad angelum dicit: Est ciuitas hec iuxta, ad quam possum fugere parua, et saluabor in ea. Nunquid non modica est, et uiuet in ea anima mea? Iuxta igitur dicitur et tamen ad salutem tuta perhibetur, quia coniugalis uita nec a mundo longe diuisa est, nec tamen a gaudio salutis aliena. Sed tunc in actione hac uitam suam coniuges quasi in parua ciuitate custodiunt, quando pro se assiduis deprecationibus  intercedunt. Unde recte per angelum ad eumdem Lot dicitur: Ecce etiam in hoc suscepi preces tuas, ut non subuertam urbem pro qua locutus es, quia uidelicet cum Deo deprecatio funditur, nequaquam talis coniugum uita damnatur. De qua precatione quoque Paulus admonuit dicens: Nolite fraudare inuicem, nisi forte ex consensu ad tempus, ut uacetis orationi 

Sol egressus est super terram et Lot ingressus est Segor. Igitur Dominus pluit super Sodomam et Gomorrham sulphur et ignem a Domino de celo; et subuertit ciuitates has, et omnem circa regionem, uniuersos habitatores urbium, et cuncta terre uirentia. (Greg. Quid in sulphure nisi fetor carnis, et quid per ignem nisi ardor desiderii carnalis exprimitur? Cum ergo  habitantium Sodomis uel Gomorrhe carnis scelera punire Dominus decreuisset, in ipsa qualitate ultionis innotuit maculam criminis. Sulphur quippe fetorem habet, ignis ardorem. Qui itaque ad peruersa desideria ex carnis fetore arserant, dignum fuit ut simul sulphure perirent et igne, quatenus ex iusta pena discerent ex iniusto desiderio quid fecissent.

Respiciensque uxor illius post se, uersa est in statuam salis. Uxor autem eius, eorum scilicet genus figurauit qui, per gratiam uocati Dei, retro respiciunt, et ad ea que reliquerant redire contendunt, de quibus ipse Dominus, Nemo, inquit, ponens manum suam super aratrum, respiciens retro, aptus est regno Dei . Unde et ille prohibetur retro respicere, per quod ostenderet non esse redeundum  ad ueterem uitam, qui, per gratiam regenerati, ultimum cupiunt euadere iudicium. Quod uero eadem respiciens remansit, et in salem conuersa est, exemplum prestat ad condimentum fidelium, unde alii saluantur. Nam nec ipsum tacuit Christus dicens: Mementote uxoris Lot , scilicet ut nos tanquam sale condiret, ut non tanquam fatui negligeremus, sed prudentes caueremus; hoc enim et illa admonuit, cum in statuam salis conuersa est.

Cum enim subuerteret Dominus ciuitates regionis illius, recordatus est Abrahe, et liberauit Lot de subuersione urbium in quibus habitauerat. Commendat Scriptura meritis magis Abrahe liberatum esse Lot, ut intelligamus Lot iustum dictum secundum quemdam modum, maxime quod unum uerum Deum colebat,  et propter comparationem scelerum Sodomorum, inter quos uiuens ad uitam similem non potuit inclinari.

Ascenditque Lot de Segor, et mansit in monte, due quoque filie eius cum eo. Timuerat enim manere in Segor, et mansit in spelunca, ipse et due filie eius. Queritur quare cum primum fuge montis pretulerit Segor, et eam in habitaculum suum uoluerit liberari, nunc de Segor rursum ad montem migret. Respondebimus ueram esse illam Hebreorum coniecturam de Segor, quod frequenter terremotu obruta Bale primum, et postea Salisa appellata sit; timueritque Lot dicens: Si cum cetere adhuc urbes starent, ista sepe subuersa est, quanto magis nunc in communi ruina  non poterit liberari, et hanc occasionem infidelitatis, etiam in filias dedisse coitus principium. Qui enim ceteras uiderat subrui ciuitates et hanc stare, seque Dei auxilio erutum, utique de eo quod sibi concessum audierat, ambigere non debuit.

Dixitque maior ad minorem: Pater noster senex est, et nullus uirorum remansit in terra, qui possit ingredi ad nos iuxta morem uniuerse terre. ueni, inebriemus eum uino, dormiamusque cum eo, ut seruare possimus ex patre nostro semen. Illud igitur quod pro excusatione dicitur filiarum, eo quod putauerint defecisse humanum genus, et ideo cum patre concubuerint, non excusat patrem. Denique Hebrei quod sequitur, Et nesciuit et cum dormisset cum eo, et cum surrexisset ab eo, appungunt desuper quasi incredibile, et  quod rerum natura non capiat coire quempiam nescientem.

Conceperunt ergo due filie Lot de patre suo; peperitque maior filium, et uocauit nomen eius Moab. Ipse est pater Moabitarum usque in presentem diem. Minor quoque peperit filium, et uocauit nomen eius Ammon, id est filius populi mei, ipse est pater Ammonitarum usque hodie. Moab interpretatur ex patre, et totum nomen etymologiam habet. Ammon uero, cuius quidem causa nominis redditur, filius generis mei, siue, ut melius est in Hebreo, filius populi mei, sic deriuatur, ut ex parte sensus nominis, et ex parte ipse sit sermo. Ammi [Figure: [Hebrew text] 2Kb] enim, a quo dicti sunt Ammonite, uocatur populus meus. In ipso autem Lot quando filie concubuerunt cum eo, non illud quod a  Sodomis liberatus est, sed aliud figuratum est. Tunc enim ipse Lot future legis uidebatur gestasse personam, quam quidam ex illa procreati et sub lege positi, male intelligendo, quodammodo se inebriant, eamque non legitime utendo, infidelitatis opera pariunt. Bona est enim lex, inquit Apostolus, si quis ea legitime utitur .



CAPUT XXIu. De peregrinatione Abrahe in Geraris: et de Abimelech rege Palestinorum.

 Profectus inde Abraham in terram australem, habitauit inter Cades et Sur, et peregrinatus est in Geraris. Dixitque de Sara uxore sua, Soror mea est. Misit ergo Abimelech rex Gerare, et tulit eam. uenit autem Deus ad Abimelech per somnium nocte,  et dixit illi: En morieris propter mulierem quam tulisti? Habet enim uirum. Abimelech uero non tetigerat eam, et ait: Domine, num gentem ignorantem et iustam interficies? Nonne ipse dixit mihi, Soror mea est, et ipsa ait, Frater meus est? In simplicitate cordis mei et munditia manuum mearum feci hoc. Queri solet quomodo adhuc in illa etate pro Sara pulchritudine periclitari Abraham metuebat. Sed magis forme illius uis miranda est que adhuc amari poterat, quam questio difficilis putanda. Dixitque ad eum Deus: Et ego scio quod simplici corde feceris, et ideo custodiuisse, ne peccares in me, et non dimisi, ut tangeres eam. Nunc igitur redde uxorem uiro suo, quia propheta est, et orabit pro te, et uiues. Sin autem  nolueris reddere, scito quod morte morieris, tu et omnia que tua sunt. Quod ait Deus ad Abimelech propter Saram: Peperci tibi, ut non peccares in me, quando eum admonuit uxorem Abraham esse, quam putabat sororem, aduertendum est et notandum in Deum peccari, quando talia committuntur, que putant homines leuiter habenda, tanquam in carne peccati. Quod autem dixit ei: Ecce tu morieris, etiam hoc notandum est, quomodo dicat Deus, tanquam predicens sine dubio futurum, quod admonendo dicit, ut abstinendo a peccato caueatur.

uocauit autem Abimelech etiam Abraham, et dixit ei: Quid fecistis nobis? quid peccauimus in te, quia induxisti super me et super regnum meum peccatum grande? Que non debuisti facere fecisti nobis. Rursusque  expostulans ait: Quid uidisti ut hoc faceres? Respondit Abraham: Cogitaui mecum dicens: Forsitan non est timor Dei in loco isto, et interficient me propter uxorem meam. Alias autem et uere soror mea est, filia patris mei, et non filia matris mee, et duxi eam uxorem. Etenim uere soror mea est de patre et non de matre, id est, fratris Aaran filia, non sororis. Sed quia in Hebreo habet: uere soror mea est, filia patris mei, sed non filia matris mee, et magis sonat quod soror Abrahe fuerit, in excusatione eius dicimus, necdum illo tempore tales nuptias lege prohibitas.  Dehinc historia de Abimelech, quando Abraham tulit uxorem suam Saram et dixit sororem, ne, se occiso, ab alienis captiua possideretur, certus de Deo, quod eam uiolari non permitteret, sicut  nec primum a Pharaone. Unde et Abimelech, somnio commonitus, non maculauit eam concubitu, sed intactam restaurauit marito. uerumtamen quis tunc in illo figurabatur uiro, scire uolo, et cuius sit uxor que in hac peregrinatione atque inter alienigenas pollui macularique non sinitur, ut sit uiro suo sine macula et ruga. In gloriam quippe Christi recte uiuit Ecclesia, ut pulchritudo eius honor sit uiro eius, sicut Abraham propter Sare pulchritudinem, inter alienigenas honorabatur; eique cum dicitur in Canticis canticorum: O pulcherrima inter mulieres, ipsius pulchritudini merito reges offerunt munera, sicut Sare obtulit rex Abimelech, plus in ea mirans forme decus quod amare potuit. Est enim et sancta Ecclesia Domino Iesu Christo in occulto uxor. Occulte  quippe atque in abscondito, hoc est secreto spirituali, anima humana inheret uerbo Dei, ut sint duo in carne una. Quod magni coniugii sacramentum in Christo et in Ecclesia commendat Apostolus .

Proinde regnum terrenum seculi huius, cuius figuram gerebant reges, qui Saram polluere permissi non sunt, non est expertum; nec inuenit Ecclesiam coniugem Christi, nisi cum uiolare tentauit. Diuino autem testimonio per fidem martyrum cessit, correctumque in posterioribus regibus honorauit munere, quam corruptioni sue subdere in prioribus non ualuit. Nam quod tunc in eodem rege prius et posterius figuratum est, hoc in isto regno prioribus et  posterioribus regibus adimpletum est. Cum autem dicitur de patre esse soror Christi Ecclesia non de matre, non terrene generationis, que euacuabitur, sed gratie celestis, que in eternum manebit, cognatio commendatur. Secundum quam gratiam genus mortale non erimus, accepta potestate ut filii Dei uocemur et simus. Neque enim gratiam hanc de synagoga matre Christi secundum carnem, sed de Deo Patre percepimus. Hanc uero cognationem terrenam, uocans in aliam uitam, ubi nullus moritur, negare nos Christus docuit, non fateri, cum discipulis ait: Ne uobis dicatis Patrem in terra, [unus est enim Pater uester qui in celis est .

Quod uero Ecclesia cuius uxor sit, occultatur alienigenis, cuius autem soror non tacetur, hec interim  causa facile occurrit, quia occultum est et difficile ad intelligendum, quomodo anima humana uerbo Dei copuletur siue misceatur, siue, quod melius et aptius  dici potest, cum sit ille Deus, ista creatura. Secundum hoc enim sponsus et sponsa uel uir et uxor, Christus et Ecclesia dicuntur, quia uere cognatione sint fratres, Christus iehsu et omnes sancti, gratia diuina non consanguinitate terrena, hoc est de patre non de matre, et affabilius dicitur, et capacius auditur. Nam inter se omnes sancti per eamdem gratiam fratres sunt, sponsus autem ceterorum societate nullus illorum est. Quod autem Abimelech Sare dixit:

Ecce mille argenteos dedi fratri tuo, hoc erit tibi in uelamentum oculorum, ad omnes qui tecum sunt, et quocunque perrexeris, memento te deprehensam, quasi iocando loquitur, eo quod ipsa dixerit fratrem suum esse simulando, qui fuit maritus, hortaturque ut hoc  in posterum meminerit, ne deinceps simulatione, id est, opprobrium deprehensa incurreret.



LIBER TERTIUS.



CAPUT PRIMUM. De Natiuitate Isaac et de eiectione Agar cum Ismele.

Sane quia secundus liber expositionis in Geneseos ab eo loco incipiebat, quo post expulsionem Ade de paradiso, in hac erumna mortalis uite uxorem suam idem protoplastus cognouisse describitur, atque in  historia Abimelech in qua Sara laudatur, ad calcem usque perductus est, congruum esse arbitror, quod tertius liber in eo loco principium sumat ubi filius promissionis Abrahe patriarche concessus est, cuius persona ipsius typum teneret, qui originalis peccati uincula dissolueret, et humanum genus decori pristino, quo dudum spoliatum fuerat, per gratiam suam constitueret, ac paradiso colonum suum reuocaret.

 uisitauit autem Dominus Saram sicut promiserat, et impleuit que locutus est; concepitque et peperit filium in senectute sua, tempore quo predixerat ei Deus. uocauitque Abraham nomen filii sui quem genuit ei Sara Isaac, et circumcidit eum octauo  die sicut preceperat ei Deus. Circumcisionis typus ac figura multiformis est. Nam et signaculum est secundum Apostolum , iustitie fidei Abrahe et semini eius, et indicium castigandi eos qui ad hoc semen hancque fidem [semen per fidem] pertinerent ab omni inquinamento carnis et spiritus, et prophetia nascituri de hoc semine Saluatoris, qui nos et in presenti per baptismum ab omni mortifere actionis pollutione mundaret, et in futuro per resurrectionem ab uniuersa mortis ipsius corruptione in perpetuum liberaret. Octauum autem numerum, resurrectionis glorie conuenire, pene omnibus claret. Nam et Dominus octauo, hoc est post septimam sabbati resurrexit, et ipsi post sex huius seculi etates et septimam sabbati animarum, que nunc interim in alia  uita geritur, quasi octauo tempore surgemus: tunc purissimi, hoc est omnibus carnalis concupiscentie uitiis et corruptionibus, in quibus maxime luxuria regnat, exspoliati.

Creuit igitur puer et ablactatus est: fecitque Abraham grande conuiuium in die ablactationis eius.  Merito queritur cur Abraham nec die quo natus  est ei filius, nec die quo circumcisus est, sed die quo ablactatus est, epulum fecerit. Quod nisi ad aliquam spiritualem significationem referatur, nulla solutio questionis est, tunc scilicet esse debere magnum gaudium spiritualis etatis, quando fuerit factus homo nouus spiritualis, id est, non talis qualibus dicit Apostolus: Lac uobis potum dedi, non escam; nondum enim poteratis, sed nec adhuc potestis; estis enim adhuc carnales .

Cumque uidisset Sara filium Agar Aegyptie ludentem cum Isaac, dixit ad Abraham: Eiice ancillam hanc et filium eius. Non enim heres erit filius ancille cum filio meo Isaac. Dupliciter itaque hoc ab Hebreis exponitur, siue quod idola ludo fecerit, iuxta  illud quod alibi scriptum est: Sedit populus manducare et bibere, et surrexerunt ludere , siue quod aduersum Isaac quasi maioris etatis, ioco sibi et ludo primogenita uindicaret. Quod quidem Sara audiens non tulit et hoc ex ipsius approbatur sermone dicentis:

Dure hoc accepit Abraham pro filio suo. Cui dixit Deus: Non tibi uideatur asperum super puero, et super ancilla tua. Omnia que dixerit tibi Sara, audi uocem eius, quia in Isaac uocabitur tibi semen. Sed et filium ancille faciam in gentem magnam, quia semen tuum est. Queritur Sara dicente: Eiice ancillam et filium eius, non enim heres erit filius ancille cum filio meo Isaac, quare contristatus sit Abraham cum ista fuerit prophetia, quam utique magis debuit  nosse ipse quam Sara. Sed intelligendum est, uel ex reuelatione hoc dixisse Saram, quia prius illi fuerat reuelatum. Illum uero quem de hac postea Dominus instruit, paterno affectu pro filio fuisse commotum, uel ambos prius nescisse, quidnam illud est, et per Saram nescientem hoc prophetice dictum esse, cum illa mota esset muliebri animo propter ancille superbiam. Notandum quod et Ismel dictus sit a Deo semen Abrahe, propter illud quod sic accipiendum docet Apostolus, quod dictum est: In Isaac uocabitur tibi semen, non filii carnis, sed filii promissionis deputantur in semine, ut hoc proprie pertineat ad Isaac, qui non filius carnis, sed filius promissionis fuit, ubi promissio fit de omnibus gentibus.

Surrexit itaque Abraham mane, tollens panem et utrem  aque, imposuit scapule eius; tradiditque puerum, et dimisit eam. Que cum abisset, errabat in solitudine Bersabee. Cumque consumpta esset aqua in utre, abiecit puerum subter unam arborem que ibi erat, et abiit, seditque e regione procul quantum potest arcus iacere.--- Dixit enim: Non uidebo morientem puerum, et sedens contra, leuauit uocem suam et fleuit. Exaudiuit autem Dominus uocem pueri, et reliqua.  In Hebreo enim, post hoc quod scriptum est: Non uidebo mortem pueri mei, ita legitur, quod ipsa Agar sederit contra puerum et leuauerit uocem suam et fleuerit, et exaudierit Deus uocem paruuli. Flente enim matre et mortem filii miserabiliter prestolante, Deus exaudiuit puerum, de quo pollicitus fuerat Abrahe dicens: Sed et filium ancille tue faciam in gentem magnam.   Alioqui et ipsa mater, non suam mortem, sed filii deplorat. Pepercit igitur Deus ei pro quo fuerat et fletus. Solet queri quomodo cum pater esset annorum amplius quindecim, proiecerit eum sub arbore et ierit longe quantum arcus mittit, ne uideret eum morientem. Quasi enim portabat proiecerit, ita uidetur sonare quod dicitur. Sed intelligendum proiectum esse non apportante, sed ut fit ab animo, tanquam moriturum; neque enim quod scriptum est: Proiectus sum a facie oculorum tuorum , portabatur qui hoc dixit; et est in quotidiano loquendi usu, cum proiicitur aliquis ab aliquo cum quo erat, ne ab illo uideatur, aut cum illo maneat. Intelligendum est ergo, quod Scriptura tacuit, ita discessisse matrem a filio, ut puer ignoraret  quo mater abierit, et eam in siluestribus stirpibus latuisse, ne filium siti deficientem uideret. Ille autem in illa etiam etate, quid mirum si matre diutius non uisa et tanquam perdita, eo loco ubi solus remanserat, fleuit? Quod ergo postea dicitur, accipe puerum, non ut eum de terra, uelut iacentem tolleret, dictum est, sed ut ei coniungeretur, et eum manu teneret deinceps comitem sicut erat, quod plerumque faciunt simul ambulantes cuiuslibet etatis. Igitur querendum est cur antea Sara uoluit maritum de ancilla suscipere filium; aut cur nunc cum matre iubet expelli domo, quod non zelo fecit accensa, sed pro mysterio prophetie compulsa.  Agar quippe secundum Apostolum , in seruitutem genuit  carnalem populum; Sara uero libera genuit populum qui secundum carnem non est, sed in libertate uocatus est, qua libertate liberauit eum Christus. Hoc igitur mysterio figurabatur, priorem populum in seruitute pectorum generatum, in domo Sare, id est Ecclesie, non manere in eternum, neque esse heredem uel consortem cultoribus Christi, nec cum filio nobili, id est, fideli populo, regnum celestis glorie possessurum. Cum eiiceret igitur Abraham Agar de domo sua, accepit panes et utrem aque et dedit Agar, et imposuit super humeros eius infantem, et dimisit eam. Exiens autem Agar, errabat in solitudine, et cum morientem siti filium proiecisset sub arbore, apparuit ei angelus Domini, et demonstrauit fontem aque, et potauit filium suum. Quid ergo significat, quod  exiens Agar, infantem in humeros suos imposuit, nisi quod peccator populus et insipiens ceruicem matris sue synagoge grauauit cum dicit: Sanguis eius su per nos, et super filios nostros . Panes autem hoc indicabant, quod uetus sacerdotium panes propositionis, sicut scriptum est, portaret secum ut uesceretur. Uter uero aque, qui defecit, Iudaica purificatio significatur defectura, siue doctrina eorum carnalis in pelle mortua clausa, id est, in carne ueteris hominis preuaricationis sententia damnata, que nec refrigerium prestat, nec satiat sitim, sed estu tepida uomitum facit. Quod uero errat Agar in solitudine cum filio suo, significat synagogam cum populo suo expulsam de terra sua, sine sacerdotio et sacrificio in tote orbe terrarum errare, et uiam, que est Christus,  penitus ignorare. Quod filius illius siti deperit, ostendit populum nullam habentem spiritualem purificationem. Quod uero filium morientem siti sub arbore proiecit, et sic demonstrante angelo aspicit fontem, significabat quosdam ex eo populo ad umbram ligni crucis refugium petituros. Quod exclamat puer plorans, et exaudiuit eum Deus, et sic demonstrante angelo aspicit fontem, hoc pro illis dicit, qui ex Iudeis ad Christum conuertuntur, ac flentes retro actos errores exaudiuntur, reseratisque oculis cordis, uident fontem aque uiue, id est, per Christum Filium Dei, qui dicit: Ego sum fons aque uiue; sui sitit ueniat et bibat . Unde Ismel exauditio interpretatur. Angelus autem iste similitudo est Elie, per quem populus iste est crediturus,  sicut per Malachiam dicitur: Ecce ego mittam uobis Eliam, qui conuertat corda patrum in filios . uerum quod statim uocauit angelus Domini Agar dicens:

Surge et tolle puerum, quia in gentem magnam faciam eum, hoc significabat, siue quod copiosus Iudeorum populus esset regnaturus in seculo, siue quia celestis regni gloriam consecuturi essent, qui ex eis credidissent in Christo. Quod autem eumdem angelum qui loquitur ad Agar prius angelum Scriptura pronuntiat, deinde Deum, Filium Dei eum fuisse credendum est, qui per legem et prophetas semper locutus est, qui propter obedientiam paterne uoluntatis angelus uocatur, Deus autem secundum  naturam Patris, quia uere et ipse est Deus sicut Pater.



CAPUT II. De iuramento Abrahe et pacto cum Abimelech.

Eodem tempore dixit Abimelech et Phicol princeps exercitus eius ad Abraham: Deus tecum est in uniuersis que agis. Iura ergo per Dominum ne noceas mihi et posteris meis, stirpique mee: sed iuxta misericordiam quam fecit tibi facies mihi et terre in qua uersatus es aduena. Dixitque Abraham: Ego iurabo. Et increpauit Abimelech propter puteum aque quem ui abstulerant serui illius. Respondit Abimelech: Nesciui quis fecerit hanc rem, sed et tu non indicasti mihi, et ego non audiui preter hodie. Tulit ergo Abraham oues et boues, et dedit Abimelech, percusseruntque  ambo fedus. Et statuit Abraham septem agnas gregis seorsum. Cui dixit Abimelech: Quid sibi uolunt septem agne iste, quas stare fecisti seorsum? At illi: Septem, inquit, agnas accipies de manu mea, ut sint in testimonium mihi, quoniam ego fodi puteum istum. Idcirco uocatus est locus ille Bersabee, quia ibi uterque iurauit, et inierunt fedus pro puteo iuramenti.  Queri potest quando cum isto Abimelech pactum fecit Abraham, et appellatus est puteus quem fodit, puteus iurationis, quomodo congruat ueritati. Agar enim de Abrahe domo expulsa cum filio, iuxta puteum, sicuti dictum est, iurationis errabat, qui in ualle postea dicitur factus ab Abraham. Ibi namque Abimelech et Abraham iurauerunt, quod nondum utique factum erat, cum de  domo Abrahe Agar cum filio fuisset expulsa. Quomodo ergo errabat iuxta puteum iurationis? An factum iam fuisse intelligendum est, et per recapitulationem postea commemoratum quod egit Abraham cum Abimelech, si forte qui longe postea librum scripsit nomine putei iurationis appellauit regionem in qua cum filio mater errabat? tanquam diceret: Errabat in illa regione ubi puteus iurationis factus est, quamuis puteus postea sit factus, sed longe ante etatem scriptoris. Sic autem appellabatur puteus cum liber scriberetur, nomen tenens antiquum, quod imposuerat Abraham. Si autem iste puteus, quem apertis oculis uidit Agar, nichil restat ut per recapitulationem questio dissoluatur. Nec mouere debet, quomodo puteum quem foderat Abraham,  nesciebat Agar, si ante est ille fossus quam illa expulsa. ualde namque fieri potuit ut pecorum suorum causa longe a domo in qua cum suis habitabat puteum foderet quem illa nesciret. Duplex autem causa est cur ita appellatus sit, siue quia septem agnas Abimelech de manu Abrahe acceperit, septem namque dicuntur Sabe [Figure: [Hebrew text] 2Kb] siue quod ibi iurauerunt, quia iuramentum sabe similiter appellatur. Notandum autem et ex prioribus et ex presenti loco, quod Isaac non sit natus ad quercum Mambre, siue in Aulone Mambre, ut in Hebreo habetur, sed in Geraris, ubi et Bersabee usque hodie oppidum est: que prouincia ante non grande tempus ex diuisione presidium Palestine, salutaris est dicta.  Huius rei Scriptura testis est que ait: Et habitauit Abraham in terra Philistinorum multis diebus.

Abraham uero plantauit nemus in Bersabee, et inuocauit nomen Domini Dei eterni; et fuit colonus terre Philistinorum diebus multis. Queri potest quomodo apud puteum iuramenti agrum plantauerit Abraham, si in terra illa, quemadmodum Stephanus dicit , non acceperat hereditatem nec passum pedis. Sed ea est intelligenda hereditas quam Deus munere suo fuerat daturus, non empta pretio. Intelligitur autem spatium circa puteum ad illud emptionis pactum pertinere, in quo fuerant agne septem date, quando Abimelech et Abraham sibi etiam iurauerunt.



CAPUT III. De eo quod tentauit Deus Abraham de filio, et oblatione arietis pro eodem filio.

 Que postquam gesta sunt, tentauit Deus Abraham, et dixit ad eum: Abraham, Abraham? Ille respondit, Adsum. Queri solet quomodo hoc uerum sit, cum dicat in Epistola sua Iacobus , quod Deus neminem tentat, nisi quia locutione Scripturarum solet dici tentat pro eo quod est probat. Tentatio uero illa de qua Iacobus dicit non intelligitur nisi qua quisque peccato implicatur. Unde Apostolus dicit: Ne forte tentauerit uos is qui tentat . Nam et alibi scriptum est: Tentat uos Dominus Deus uester, ut sciat si diligatis eum . Etiam hoc genere locutionis, ut sciat, dictum est, ac si diceretur, ut scire uos faciat quoniam  uires dilectionis sue hominem latent, nisi experimento etiam eidem innotescant.

Ait illi: Tolle filium tuum unigenitum, quem diligis, Isaac, et uade in terram uisionis, atque offer eum mihi holocaustum super unum montium quem monstrauero tibi. Aiunt ergo Hebrei hunc montem esse in quo postea templum conditum est, in Area Orne Iebusei, sicut in Paralipomenon scriptum est: Et ceperunt edificare templum in mense secundo, in secundo die mensis, in monte Moria , qui idcirco illuminans interpretatur et lucens, quia ibi est dabir [Figure: [Hebrew text] 2Kb] hoc est, oraculum Dei, et lex, et Spiritus sanctus, qui docet homines ueritatem et inspirat prophetas.

Igitur Abraham de nocte consurgens strauit asinum  suum, ducens secum duos iuuenes, et Isaac filium suum. Cumque concidisset ligna in holacaustum, abiit ad locum quem preceperat ei Deus. Die autem tertio eleuatis oculis uidit locum procul, dixitque ad pueros suos: Exspectate hic cum asino, ego et puer illuc usque properantes, postquam adorauerimus, reuertemur ad uos, etc. Notandum quod de Geraris usque ad montem Moria, id est, sedem templi, iter dierum trium sit, et consequenter die tertio illuc peruenisse dicitur. Male igitur quidam Abraham putant illo tempore habitasse ad quercum Mambre, cum inde ad montem Moria uix unius diei iter plenum sit.

Pergebant ergo pariter, ueneruntque ad locum  quem ostenderat ei Deus. In quo edificauit altare, et desuper ligna composuit. Cumque colligasset Isaac filium suum, posuit eum in altare super struem lignorum: extenditque manum, et arripuit gladium, ut immolaret filium suum. Et ecce angelus Domini de celo clamauit dicens: Abraham, Abraham. Qui respondit, Adsum. Dixitque ei: Non extendas manum tuam super puerum, neque facias ei quidquam. Nunc cognoui quod timeas Deum, et non peperceris filio tuo unigenito propter me. Etiam ista questio simili locutione soluitur. Hoc est enim: Nunc cognoui quod timeas Deum tu; quod significat: Nunc te feci cognoscere. In consequentibus autem hoc genus locutionis euidenter apparet ubi dicitur: Et uocauit Abraham nomen loci illius, Dominus uidit, ut dicant  hodie: In monte Dominus apparuit. uidit pro eo quod est; apparuit, hoc est, uidit, pro eo quod est; uideri fecit, significans per efficientem id quod efficitur, sicut frigus pigrum quod pigros facit. Et non pepercisti, inquit, filio tuo dilecto propter me. Nunquid Abraham propter angelum non pepercit filio suo, et non propter Deum? aut ergo nomine angeli Dominus iehsu Christus significatus est, qui sine dubio Deus est, et manifeste a propheta dictus magni consilii angelus , aut quod Deus erat in angelo, et ex persona Dei angelus loquebatur, sicut in prophetis etiam solet. Nam in consequentibus hoc magis uidetur apparere ubi legitur

Et uocauit angelus Domini Abraham iterum de  celo: Per memetipsum iuraui, dicit Dominus. Non facile enim inuenitur Dominus Christus Patrem Dominum dicere tanquam suum Dominum, illo presertim tempore, antequam sumeret carnem. Nam secundum id quod formam serui accepit, non incongruenter hoc dici uidetur. Nam secundum huius rei future prophetiam, illud est in psalmo: Dominus dixit ad me: Filius meus es tu . Nam neque in ipso Euangelio facile inuenimus a Christo Deum Patrem appellatum, quod eius Dominus esset, quamuis inueniamus Deum illo loco ubi ait: uado ad Patrem meum, et Patrem uestrum, Deum meum, et Deum uestrum . Quod autem scriptum est, Dixit Dominus Domino meo , ad ipsum qui loquebatur refertur, id est, Dixit Dominus  Domino meo: Pater scilicet Filio; et: Pluit Dominus a Domino, qui scribebat dixit, ut Dominus eius a Domino eius, id est, Dominus noster a Domino nostro pluisse intelligatur filius a Patre.

Leuauit Abraham oculos suos uiditque post tergum arietem inter uepres herentem cornibus, quem assumens obtulit holocaustum pro filio. Notandum quod, secundum Aquile interpretationem, uepretum uel spinetum habemus, qui ut uerbi uim interpretemur, uerbo Greco condensa et inter se implexa uirgulta significauit. Unde et Symmachus in eamdem ductus opinionem: Et apparuit, ait, aries post hoc retentus in rete cornibus suis. uerum quibusdam in hoc duntaxat loco melius uidentur interpretati  esse Septuaginta et Theodotion, qui ipsum nomen sabech [Figure: [Hebrew text] 7Kb] posuerunt dicentes: In uirgulta Sabech cornibus suis. Etenim siue rete quod Aquila posuit, et Symmachus per sin [Figure: [Hebrew text] 7Kb] litteram scribit, hi uero samech [Figure: [Hebrew text] 7Kb] litteram positam. Ex quo manifestum esse, non interpretationem stirpium condensarum, et in modum retis inter se uirgulta contexta uerbum sabech, sed nomen sonare uirgulti, quod ita Hebraice dicitur.

Appellauitque nomen loci illius, Dominus uidet. Unde usque hodie dicitur: In monte Dominus uidebit. Pro eo quod hic habet, uidet, in Hebreo uidebitur, scriptum est. Hoc autem apud Hebreos exiuit in prouerbium, ut si quando in angustia constituti sunt, et Domini optant auxilio subleuari, dicant:  In monte Dominus uidebit, hoc est, sicut Abrahe misertus est, miserebitur et nostri.  Unde et in signum dati arietis, solent etiam nunc cornu clangere. Age, nunc uideamus quid sub huius sacramenti lateat mysterio. Iste enim Abraham quando filium suum unigenitum perduxit ad immolandum, habebat personam Dei Patris. Sed quid est quod eum senex suscepit. Non enim senescit Deus; sed ipsa pronuntiatio de Christo iam quodammodo senuerat, quando natus est Christus. Inchoata est ab Adam ubi dictum est: Et erunt duo in carne una . Sacramentum illud magnum est in Christo et in Ecclesia ; et completa est sexta etate seculi, que senecta significatur Abrahe, quia ipsum sacramentum Dei iam longeuum erat, et senectus  Sare in plebe Dei, hoc est, in multitudine prophetarum, hoc idem significat, quia in fine temporum, ex ipsa plebe sanctarum animarum natus est Christus. Sterilitas autem eius intimat quod in hoc seculo spe salui facti sunt, et in Christo tanquam in Isaac omnes nati sumus, quem patrum Ecclesia in fine temporum, mirabili Dei gratia, non naturali fecunditate procreauit. Iam deinde sequentis historie sacramentum, quid imaginarie portendebat, inspiciendum est. Quis ergo in Abraham, ut predictum est, per illam immolationem figurabat, nisi Pater excelsus? Quis in Isaac, nisi Christus? Nam sicut Abraham unicum et dilectum filium Deo uictimam obtulit, ita Dominus unigenitum filium suum pro nobis omnibus tradidit. Et  sicut Isaac ipse sibi ligna portauit quibus erat imponendus, ita et Christus gestauit in humeris lignum crucis sue, in quo erat crucifigendus. Duo autem serui illi dimissi, et non perducti ad locum sacrificii Iudeos significabant, qui cum seruiliter uiuerent et carnaliter saperent, non intelligebant humilitatem Christi: ideo, quia non intelligebant passionem Christi, non peruenerunt ad locum sacrificii. Cur autem duo serui, nisi quia populus ipse in duas partes diuidendus erat? quod factum est Salomone peccante quando diuisus est idem populus loco regni, non errore impietatis. Quibus etiam sepe per prophetas dicitur: Auersatrix Isrel et preuaricatrix Iuda . Asinus autem ille insensata est stultitia  Iudeorum. Ista insensata stultitia portabat omnia sacramenta, et quod ferebat nesciebat. Iam quod dictum est eis: Exspectate hic cum asino. Postquam autem adorauerimus, reuertemur ad uos, Apostolum audi. Cecitas, inquit, ex parte Isrel facta est . Quod est cecitas? Exspectate hic cum asino, ut plenitudo, inquit, gentium intraret: hoc est, postquam adorauerimus, ubi sacrificium crucis Dominice impletum per gentes fuerit predicatum, hoc est, ut plenitudo gentium intraret . Quid est: Et reuertemur ad uos? Et sic omnis Isrel saluus fiat. Triduum autem illud in quo uenerunt ad locum immolationis, tres mundi etates significat: unam ante legem, aliam sub lege, tertiam sub gratia. Ante legem, ab Adam usque ad Moysen. Sub lege, a Moyse  usque ad Ioannem. Inde iam a Domino, et quidquid restat, tertius dies est gratie: in qua tertia etate, quasi post triduum, sacramentum sacrificii Christi completum est. Deinde ligatis pedibus altari superponitur, et Dominus in ligno suspensus, cruci affigitur. Sed illud quod figuratum est in Isaac, transgestum est ad arietem. Cur? quia Christus ouis. Ipse est enim Filius, ipse Agnus. Filius quia natus, aries quia immolatus. Sed quid est quod in uepribus herebat aries ille? Crux cornua habet. Sic enim duo ligna compinguntur secum, et speciem crucis reddunt. Unde et scriptum est de eo: Cornua in manibus eius sunt . Cornibus ergo herentem arietem crucifixum Christum significat. uepres autem spine sunt. Spine iniquos et peccatores significant,  qui suspenderunt Dominum in crucem. Inter spinas itaque peccatorum Iudaicorum suspensus est Dominus, sicut per Ieremiam idem dicit: Spinis peccatorum suorum circumdedit me populus hic. Alii hunc arietem cornibus in uepribus obligatum eumdem Christum senserunt, antequam immolaretur, spinis a Iudeis coronatum. Peracto igitur sacrificio dicitur Abrahe:

In semine tuo benedicentur omnes gentes. Quando enim hoc factum est, nisi quando dicit ille aries: Foderunt manus meas et pedes meos, et dinumerauerunt omnia ossa mea?  Hoc enim quando peractum est illud in psalmis sacrificium, tunc in ipso psalmo dictum est: Commemorabuntur et conuertentur ad Dominum uniuersi fines terre. Et adorabunt  in conspectu eius, omnes patrie gentium. Quoniam Domini est regnum, et ipse dominabitur gentium. Immolato ergo Abraham pro Isaac filio suo, uocauit nomen illius loci: Dominus uidit, pro eo quod est, Dominus uideri fecit, utique per incarnationem.



CAPUT Iu. De generatione Rebecce, et de obitu Sare uxoris Abrahe, et de sepultura eius.

His itaque gestis, nuntiatum est Abraham quod Melcha quoque genuisset filios Nachor fratri suo, Hus primogenitum, et Bez fratrem eius. Camuel quoque Syrorum patrem, et Cased et Azau. Phildas quoque, et Iedlaph ac Bathuel, de qua nata est Rebecca. Octo istos genuit Melcha Nachor fratri Abraham,   Quod in his qui nuntiauerunt Abrahe octo natos esse filios Melche, nominatur et Camuel pater Syrorum, non utique qui nuntiauerunt, nuntiare patrem Syrorum potuerunt. Ex origine quippe illius, Syrorum genus longe postea propagatum est, sed dictum est a persona scribentis, quia post omnia illa tempora, hec scribendo narrauit quemadmodum de puteo supradiximus iurationis.

 uixit autem Sara centum uiginti septem annis, et mortua est in ciuitate Arbee, que est Hebron, que est in terra Chanaan. uenitque Abraham ut plangeret et fleret eam. Hoc quod hic positum reperitur iuxta quedam exemplaria, que est in ualle, in authenticis codicibus non habetur. Nomen quoque ciuitatis Arboc, paulatim a scribentibus  legentibusque corruptum est. Neque enim putandum Septuaginta interpretes nomen ciuitatis Hebree barbare atque corrupte, et aliter quam in suo dicitur transtulisse. Arboc enim nichil omnino significat, sed dicitur Arbee, [Figure: [Hebrew text] 2Kb] hoc est quatuor, quia ibi Abraham, Isaac et Iacob conditi sunt; et ipse princeps humani generis Adam, ut in Iesu libro apertius demonstratur.

Cumque surrexisset ab officio funeris, locutus est ad filios Heth dicens: Aduena sum et peregrinus apud uos: Date mihi ius sepulcri uobiscum, ut sepeliam mortuum meum. Responderunt filii Heth: Audi nos, domine, princeps Dei es apud nos. In electis sepulcris nostris sepeli mortuum tuum. Nullusque prohibere poterit, quin in monumento eius sepelias mortuum tuum. Surrexit Abraham,  et adorauit populum terre, filios uidelicet Heth.  Queritur, quomodo scriptum sit, Dominum Deum tuum adorabis, et illi soli seruies , cum Abraham sic honorauit populum quemdam gentium, ut etiam adoraret? Sed animaduertendum est, in eodem precepto non dictum: Dominum Deum solum adorabis, sicut dictum est: Et illi soli seruies, quod est Grece Talis enim seruitus, non nisi Deo debetur. Unde damnantur idololatre, id est, eiusmodi seruitutem exhibentes idolis que debetur Deo. Nec moueat quod alio loco in quadam Scriptura  prohibet angelus hominem adorare se et admonet, ut Dominus potius adoretur. Talis namque apparuerat angelus, ut pro Deo possit adorari et ideo fuerat corrigendus adorator.

 Adorauit Abraham coram populo terre: et locutus est ad Ephron circumstante plebe: Queso ut audias me. Dabo pecuniam pro agro, suscipe eam, et sic sepeliam mortuum meum in eo. Respondit Ephron: Domine mi, audi: Terra quam postulas, quadringentis argenti siclis ualet. Istud est pretium inter me et te. Sed quantum est hoc? Sepeli mortuum tuum. Quod cum audisset Abraham, appendit pecuniam quam Ephron postulauerat, audientibus filiis Heth. In Hebreo, sicut hic posuimus, primum nomen eius describitur, Ephron, [Figure: [Hebrew text] 8Kb] secundum Ephran, [Figure: [Hebrew text] 8Kb] Postquam enim pretio uictus est, ut sepulcrum uenderet et acciperet argentum, licet cogente Abraham, uaf [Figure: [Hebrew text] 8Kb] littera que apud illos pro o legitur, ablata de  eius nomine est, et pro Ephron, appellatus est Ephran, significante Scriptura non eum fuisse consummate perfecteque uirtutis, qui potuerat memorias uendere mortuorum. Sciant igitur qui sepulcra uenditant, et non coguntur ut accipiant pretium, sed a nolentibus quoque extorquent, immutari nomen suum, et perire quid de merito eorum cum etiam ille reprehendatur occulte qui inuitus acceperit.

Confirmatusque est ager quondam Ephronis, in quo erat spelunca duplex respiciens Mambre, tam ipse quam spelunca, et omnes arbores eius in cunctis terminis per circuitum Abrahe in possessionem.  Quid nobis per Abrahe duplex sepulcrum innuitur, nisi quod perfectus quisque predicator exstinctam a  presentis uite desideriis animam suam sub bone operationis tegmine et contemplationis abscondit, ut carnalis concupiscentia sub actiua contemplatiuaque uita quasi insensibilis lateat, qui prius mundi desideria sentiens, mortaliter uiuebat? Unde et per egregium predicatorem dicitur: Mortui enim estis, et uita uestra abscondita est cum Christo in Deo . Actiua quippe uita sepulcrum est, que a prauis operibus mortuos tegit; sed contemplatiua perfectius sepelit, que a cunctis actionibus funditus diuidit. Quisquis ergo iam in se contumelias carnis edomuit, superest ut mentem per studia sancte operationis exerceat, et quisquis iam mentem per sancta opera dilatat, superest ut hanc usque ad secreta intime contemplationis extendat. Neque enim perfectus predicator  est, qui uel propter contemplationis studium operanda negligit, uel propter operationis instantiam contemplanda postponit.



CAPUT u. De desponsatione Rebecce per seruum Abrahe.

 Erat autem Abraham senex dierumque multorum et Dominus in cunctis benedixerat ei. Dixitque ad seruum seniorem domus sue, qui preerat omnibus que habebat: Pone manum tuam subter femur meum, ut adiurem te per Dominum Deum celi et terre, ut non accipias uxorem filio meo de filiabus Chananeorum inter quos habito, sed ad terram et cognationem meam proficiscaris, et inde accipias uxorem filio meo Isaac, etc. Tradunt Hebrei, quod in sanctificatione eius, hoc est, circumcisione, iurauerit.  Nos autem dicimus eum iurasse in semine Abrahe, hoc est, in Christo, qui ex illo nasciturus erat, iuxta euangelistam Mattheum loquentem: Liber generationis Iesu Christi filii Dauid, filii Abraham .

Profectusque perrexit Mesopotamiam ad urbem Nachor. Cumque fecisset camelos accumbere extra oppidum iuxta puteum aque uespere, eo tempore quo solent mulieres egredi ad hauriendam aquam dixit: Domine Deus domini mei Abraham, occurre obsecro hodie mihi, et fac misericordiam cum domino meo Abraham. Ecce ego sto propter fontem aque, et filie habitatorum huius ciuitatis egredientur ad hauriendam aquam. Igitur puella cui ego dixero: Inclina hydriam  tuum ut bibam, et illa responderit: Bibe, quin et camelis tuis dabo potum, ipsa est quam preparasti seruo tuo; ac per hoc intelligam quod feceris misericordiam cum domino meo.  Querendum quo differant augurationes illicite ab illa petitione signi, qua petiuit seruus Abraham, ut ei ostenderet Deus ipsam esse futuram uxorem domini sui Isaac, a qua cum petiuisset ut biberet, diceretur illi: Bibe et tu, et adaquabo camelos tuos, quoadusque bibere desinerent. Aliud est enim mirum aliquid petere, quod ipso miraculo signum sit, aliud hec obseruare, que ita fiunt quod mira non sint, sed coniectoribus superstitiosa uanitate interpretantur. Sed hoc ipsum etiam quod mirum aliquid postulatur, quo significetur quod quisque uult nosse, utrum audiendum sit, non parua  questio est, eo namque pertinet quod dicuntur qui hoc non recte faciunt tentare Dominum. Nam et ipse Dominus cum a diabolo tentaretur, testimonium de Scripturis adhibuit: Non tentabis Dominum Deum tuum . Suggerebatur enim tanquam homini, ut signo aliquo exploraret ipse quantus esset, id est, quam multum apud Deum posset, quod uitiose fit cum fit. Ob hoc autem discernitur, quod Gedeon fecit, pugne imminente periculo: consultatio quippe illa magis quam tentatio Dei fuit. Unde et Achaz apud Isaiam  timet signum petere, ne Deum tentare uideatur, cum hoc eum Dominus admoneat per prophetam, credo existimans quod ab ipso propheta exploraretur, utrum precepti memor esset, quo tentare Deum prohibetur.

 Protulit uir inaures aureas, appendentes siclos duos, et armillas totidem pondo siclorum decem; dixitque ad eam: Cuius es filia? indica mihi. Est in domo patris tui locus ad manendum? Que respondit: Filia Batuelis sum filii Nachor, quem peperit ei Melcha. Bace [Figure: [Hebrew text] 4Kb] quod in hoc loco pro didragma scribitur, semiuncia est. Secel [Figure: [Hebrew text] 4Kb] uero, qui Latino sermone siclus corrupte appellatur, uncie pondus habet.

Seruus, inquit, Abraham sum, et Dominus benedixit domino meo ualde: magnificatusque est; et dedit ei oues et boues, argentum et aurum, seruos et ancillas, camelos et asinos; et peperit Sara uxor domini mei filium domino meo in senectute sua, deditque illi omnia que habuerat. Et adiurauit me dominus meus dicens:  Non accipies uxorem filio meo de filiabus Chananeorum, in quorum terra habito; sed ad domum patris mei perges, et de cognatione mea accipies uxorem filio meo.  Seruus Abrahe narrans que sibi mandata fuerant a domino suo, dicit eum sibi dixisse: Non sumes filio meo uxorem de filiabus Chananeorum inter quos ego habito in terra eorum, sed in domum patris mei ibis et in tribum meam, et sumes uxorem filio meo inde, etc. Si legantur quemadmodum illi mandata sint, sententia eadem reperitur, uerba uero non omnia uel ipsa uel ita dicta sunt. Quod admonendum putaui propter stultos et indoctos homines, qui euangelistas hinc calumniantur, quod in aliquibus uerbis non omni modo conueniunt, quamuis rebus  atque sententiis, omnino non discrepeat. Certe enim istum librum unus homo scripsit, qui ea que supra dixi, cum mandaret Abraham uel Rebecca, sic ponere potuit, si ad rem pertinere iudicaret, cum ueritas narrationis exigitur, nisi ut rerum sententiarumque sit, quibus uoluntas propter quam intimanda uerba fiunt, satis euidenter apparet. Quod habent Latini codices, narrante seruo Abrahe que sibi mandauerat Dominus eius. Tunc innocens eris a iuramento meo, uel iuratione mea, Greci habent, a maledicto meo, enim dicitur iuratio, maledictum. Unde et maledictus, uel dicitur. Proinde oritur questio quomodo illa iuratio maledictum possit intelligi, nisi quia maledictus est, qui contra iurationem fecerit. Quamobrem  si facitis misericordiam et ueritatem cum Domino meo, indicate mihi. Duo illa que assidue ponuntur, in aliis sanctis Scripturis et maxime in Psalmis, misericordia et iustitia, tantumdem enim ualet misericordia et ueritas, hic iam apparere ceperunt.



CAPUT uI. De aduentu Rebecce ad Isaac.

Responderunt Laban et Batuel: A Domino egressus est sermo, non possumus extra placitum eius quidquam aliud tecum loqui. En Rebecca coram te est, tolle eam et proficiscere, et sit uxor filii domini tui, sicut locutus est Dominus. Queritur quando locutus est Dominus, nisi quia uel prophetam esse Abraham nouerat, et prophetice a Domino dictum quod per  illum dictum fuerat agnoscebant; aut signum illud quod sibi datum seruus eius narrauit, locutionem Domini appellauerunt, hoc enim magis de Rebecca expressum est. Nam quod Abraham dixerat, non de Rebecca dixerat, sed de aliqua femina ex tribu uel cognatione sua, et hoc ad utrumque immunis esset a iuramento seruus, si non impetrasset, quod utique non dicitur, cum aliquid prophetatur, certam enim decet esse prophetiam.

Dimiserunt ergo eam et nutricem illius, seruumque Abraham et comites eius, et imprecantes prospera sorori sue atque dicentes: Soror nostra es, crescas in mille millia, et possideat semen tuum portas inimicorum suorum. Quod Rebecce dixerunt fratres eius proficiscenti: Soror nostra es, esto in millia millium,  et hereditatem obtineat semen tuum ciuitates aduersariorum tuorum, non prophete fuerunt, aut uanitate tam magna optauerunt, sed ea que promiserat Deus Abrahe latere non potuit.

Eodem tempore, Isaac deambulabat per uiam que ducit ad puteum, cuius nomen est uiuentis et uidentis: Habitabat autem in terra Australi, et egressus fuerat ad meditandum in agro inclinata iam die. Terra Australi Geraram significat, unde a patre ad immolandum quondam fuerat abductus. Quod autem ait: Et egressus est ut exerceretur in campo, quod Grece dicitur, in Hebreo legitur: Et egressus est Isaac, ut loqueretur in agro declinante iam uespera. Significat autem, secundum illud, quod dominus solus  orabat in monte, etiam Isaac qui in typo Domini fuit, ad orationem quasi uirum iustum domo egressum, et uel nona hora, uel ante solis occasum, spirituales Deo uictimas obtulisse.

Cumque leuasset oculos, uidit camelos uenientes procul: Rebecca quoque, Isaac conspecto, descendit de camelo, et ait ad puerum: Quis est homo ille qui uenit per agrum in occursum nobis? Dicitque ei: Ipse est dominus meus. At illa tollens cito pallium, operuit se, siue iuxta aliam editionem, tulit theristrum et operuit se. Theristrum pallium dicitur, genus etiam nunc Arabici uestimenti quo mulieres prouincie illius uelantur. Nunc ergo quid iste seruus Abraham, quem ille misit ad desponsandam Rebeccam, et que de eadem historia subsequuntur spiritualiter  significent, uideamus. Quid est quod Abraham puerum iubet sub femore suo manum ponere, et per celi Deum iurare, nisi quod illius caro per illud membrum descensura erat, qui et Abrahe filius esset ex humanitate, et Dominus ex diuinitate? Sic itaque puero dicitur: Pone manum sub femore meo, et iura per Deum celi, ac si aperte diceret: Tange filium meum et iura per Dominum meum. Unde nec super femur, sed sub femore manum ponere iubetur, quia ex illo femore ille descensurus erat qui homo quidem, sed super omnes homines ueniret. Quid est quod Isaac dilecto filio uxor de filiabus Chananeorum duci prohibetur, nisi quod illi de quo scriptum est: Filius meus dilectus in quo mihi complacui , nulle reprobe anime coniunguntur;  de cognatione autem uxorem filio deducere seruus precipitur, quia sola sancta electorum Ecclesia unigenito filio copulanda erat, quam ipse unigenitus ex predestinatione iam et prescientia extraneam non habebat. Quis uero est puer, qui ad deducendam uxorem mittitur, nisi prophetarum ordo atque apostolorum omniumque doctorum? Qui dum uerbum predicationis bonis mentibus faciunt, ad unamquamque animam unigenito filio coniungendam quasi prouisores fiunt. Qui pergens, secum de bonis omnibus domini sui detulit, quia et in his que de Domino loquuntur, in semetipsis uirtutum diuitias ostendunt, et tanto citius ad sequendum Deum protrahunt, quantum auditoribus suis in semetipsis monstrant que narrant. Atque idem puer iuxta fontem stetit,  atque ex prefixa sententia que puella eligenda esset proposuit, quia predicatores sancti sacri eloquii fluenda considerant, atque ex ipsis colligunt que uel quibus predicationis sue uerba committant, et ex quibus auditoribus fiduciam certitudinis assumant. Potum uero petiit, quia predicator omnis animam sui auditoris sitit. Sed Rebecca potum prebuit, quia sancta electorum Ecclesia, predicatorum suorum desiderio, ex uirtute sue fidei satisfacit. Que enim Deum quem audiuit confessa est, predicatori suo aquam refectionis obtulit, eiusque animam refrigerauit. Et notandum quod hydriam ab humero in ulnas posuit, quia illa est placita confessio, que a bono opere procedit; uel certe aquam prebuit, quia  in eo quod credidit, uacua non remansit. Nam mox predicare studuit quod audiuit, et docendo multos ex se predicatores protulit. Aqua quippe in hydria est scientia predicationis in mensura, quia sancta Ecclesia studet non plus sapere quam oportet sapere, sed sapere ad sobrietatem. Et hydria aque in ulna est doctrina predicationis in opere, que non solum eius comitibus, sed potum etiam camelis prebet, qui uerbum uite non solum prudentibus, sed etiam stultis predicant, iuxta Pauli uocem dicentis: Sapientibus et insipientibus debitor sum . uel certe aqua etiam iumentis datur, quando cura carnis quomodo sit habenda disponitur, ut ex uoluptate impendi non debeat, et tamen in necessitatibus non negetur, sicut scriptum est: Carnis curam ne feceritis in desideriis  . Qui enim hanc in desideriis fieri prohibuit, procul dubio in necessitate concedit, iuxta hoc quod rursum dicitur: Nemo carnem suam odio habet, sed nutrit et fouet eam . Puer autem Rebecce inaures et armillas dedit, quia predicator quisque et auditum sancte Ecclesie per obedientiam, et manus per bone operationis meritum exornat. Sed inaures duorum siclorum sunt, armille autem siclorum decem, quia prima uirtus obedientie in caritate est: que uidelicet caritas in duobus preceptis distinguitur, ut Deus et proximus diligatur, et recta operatio ex decalogi completione perficiatur, ut cum bona agi ceperint, mala iam nulla perpetrentur. Rebecca autem esse in domo patris sui locum spatiosum ad manendum perhibuit, quia a  priore iam populo nature legem sancta Ecclesia se scisse monstrauit, et predicationis uerba in amplo caritatis gremio suscepit. Doctori enim spatiosus ad manendum locus est in auditoris corde, latitudo bonitatis. Unde et quibusdam dicitur: Capite nos: Neminem lesimus, neminem corrupimus, Angustiamini, non in nobis: angustiamini autem in uisceribus uestris . Ac si aperte diceretur: Ad suscipiendam doctrinam spatiosum mentis locum facite, sed ad cogitanda carnalia, angusti remanete. Quod palearum ac feni plurimum haberet indicauit, quia sancta Ecclesia uerba uite audiens, terrena stipendia predicatoribus reddidit; que dum Paulus quasi pro nichilo acciperet, dixit: Si nos uobis spiritualia seminauimus, magnum est si a uobis carnalia metamus  ? Frater autem Rebecce erat Laban, qui concite egressus, inaures et armillas sororis aspiciens, intus puerum uocauit, quia sunt carnales quique fidelibus coniuncti, qui dum spiritualium dona conspiciunt, in admiratione suspensi, et si non usque ad opera, tamen in animum usque ad suscipiendam fidem uerbum predicationis admittunt. Quia enim bonos sepe miraculis fulgere considerant, ea que de eternitate audiunt non recusant, quamuis sanctam electorum Ecclesiam moribus non sequentes, in carnali operatione remaneant. Qui Laban paleas, fenum, panem, aquam obtulit, sed puer nisi causam prius coniugii obtineret, acceptum se esse recusauit, quia sunt plerique qui doctores suos  ex temporalibus stipendiis continere parati sunt, sed predicatores sancti, percipere nolunt temporalia, nisi prius obtineant eterna. Si enim in animabus fructum non inueniunt, sumere stipendia corporibus contemnunt, nec pedes aqua lauant, quia laboris sui desiderium nulla consolatione releuant. Mox uero ut causam coniugii domini sui puer obtinuit, uasa aurea atque argentea ac uestes protulit, quas Rebecce dedit, quia doctores uiri sancte Ecclesie tot ornamenta prebent, quot uirtutum bona docuerunt. Que enim prius in aures et armillas acceperat, iam nunc uasa aurea et argentea ac uestes accipit, quia sancta Ecclesia que ante per fidem obedientiam et operationem percipit, excrescens, postmodum etiam ad spiritualia dona  conualescit, ut prophetie spiritu et uirtutum gratia repleta, ampliatis iam muneribus crescat. Puer uero matri eius ac fratribus dona obtulit, quia gentilitas ex quo Ecclesia ad fidem uenit, post conuersionem eius in gloria temporali conualuit, sicut et nunc cernimus, quia ubique Christiani afflictionem sentiunt. Et gentiles quique in terrena uirtute gloriantur. Sed et fratres eius dona percipiunt, quia hi qui in ea fidem uerbotenus tenent, sed tamen professionem suam moribus non sequentes carnaliter uiuunt, benigne a fidelibus honorari solent pro eo quod esse uidentur fideles. Mater ergo et fratres dona percipiunt, a sorte tamen hereditatis alieni, quia siue infideles seu carnales qui intra fidei professionem tenentur ad hereditatis eterne sortem  non ueniunt, sed tamen superne largitatis gloriam temporaliter consequuntur. Rebecca autem cum puellis suis uirum secuta est, quia sancta Ecclesia habet secum minoris meriti animas sodales suas, et in quibusdam per ascensum mentis thronum contemplationis non habet. Que uidelicet tales anime quasi puelle Rebecce sunt, quia sequuntur moribus, sed tamen ad contemplationis thronum minime ascendunt. Nam et idem puer quosdam habuit in comitatu, quia cum sanctis prophetis quidam qui bene uiuerent, sed prophetie spiritum non haberent. Cum beatis apostolis fuerunt plerique qui uitam moribus tenerent, sed predicationis uerba non promerent. Festinus autem puer ad dominum redit, quia predicatores sancti, cum predicando uitam  audientium obtinent, illi mox gratias reddunt, de cuius hoc munere perceperunt, ut sibi in ea operatione nichil tribuant, sed auctori. Eo autem tempore Isaac deambulabat per uiam que ducit ad puteum, cuius est nomen uiuentis et uidentis. Quis est uiuens et uidens, nisi omnipotens Deus, de quo scriptum est: uiuo ego in eternum, dicit Dominus, de quo rursum dicitur: Omnia nuda et aperta sunt oculis eius ? Puteus uero uiuentis et uidentis est sacre Scripture profunditas, quam nobis ad irrigationem mentis prebuit omnipotens Deus. Que est autem uia que ducit ad puteum uiuentis et uidentis, nisi humilitas passionis unigeniti, per quam nobis apertum est hoc quod prius latenter Scripture sacre  fluenta loquebantur? Nisi enim unigenitus Dei Filius, incarnatus, tentatus, apprehensus, colaphis cesus, sputis illusus, crucifixus ac mortuus fuisset, nobis huius putei, id est Scripture sacre profunditas non pateret. Quid ergo fidelibus humilitas passionis eius facta est, nisi clauis apertionis, per quam mysteriorum Dei puteum inuenimus, ut aquam scientie de profundo libaremus? Incarnationem quippe, passionem, mortem, resurrectionem atque ascensionem illius, sacri eloquii pagine loquuntur, que quia facta cognouimus, iam nunc intelligimus audita. Hec autem prius legi poterant; sed quia necdum uenerant, intelligi non ualebant. Unde et per Ioannem dicitur: uicit leo de tribu Iuda, aperire librum et soluere septem signacula eius . Ipse enim  librum aperuit et signacula eius soluit, qui nascendo, moriendo, resurgendo atque ad celos ascendendo, Scripture sacre nobis arcana patefecit. Et notandum quod non dicitur: Ambulabat per uiam que ducit ad puteum, sed deambulabat. Deambulat quippe qui uiam per quam ambulat eundo et redeundo conculcat. In humilitate passionis Dominus deambulauit, quia modo a Iudeis uerborum contumelias, modo contra se falsum testimonium, modo alapas, modo sputa, modo crucem, modo coronam spineam tolerando sustinuit. Deambulasse ergo in humilitate passionis est tot aduersitates et probra diuersis modis iterando pertulisse. Qui Isaac Rebecca ueniente in terra Australi habitat, quia unigenitus Dominus ac Redemptor noster, ueniente ad  se Ecclesia, in illorum mentibus mansit quos ex Iudea editos, non torporis frigus, sed feruor caritatis tenuit. Ex illo quippe populo Anna prophetissa, ex illo Simeon extitit, qui in ulnas Dominum accepit . Egressus autem fuerat ad meditandum in agro, quia ager mundus accipitur. Ipse per se Dominus exponit dicens: Ager autem est mundus . Quia in hoc egressus, quod uisibilis apparere dignatus est, sicut scriptum est: Existi in salutem populi tui, ut saluos facias christos tuos. Solent autem exercitati iuuenes in armorum usu meditari. Isaac ergo ad meditandum in agro exiit, quia Redemptor noster se sequentibus formam humilitatis prebens, per exercitium longanimitatis sue passionisque in se et patientie exempla monstrauit. Meditatio  quippe armorum est frequentatio passionum. Qui enim uerbera manuum, lanceam, crucem pertulit, passionem suam usque ad mortem frequentare permisit. Passiones uero arma dicimus, quia per ipsas ab aduersario occulto liberamur, sicut per seipsum Dominus dicit: In patientia uestra possidebitis animas uestras . Qui ad meditandum in agro inclinata iam die exiit, quia passionum exercitia iuxta finem mundi suscepit, sicut per Psalmistam de crucifixionis sue expressione loquitur dicens: Eleuatio manuum mearum sacrificium uespertinum . Quid est autem quod Rebecca ad Isaac dorso cameli deducitur, nisi quod iam per Rebeccam, sicut prefati sumus, Ecclesia,  et per camelum cui presedit tortis motibus atque onustis idolorum cultibus deditus gentilium populus designatur? Qui enim ex semetipsis sibi inuenerunt deos quos colerent, quasi a semetipsis onus in dorso excreuerat quod portarent. Rebecca ergo ad Isaac ueniens, dorso cameli deducitur, quia ex gentilitate Ecclesia properans in tortis uitiosisque uite ueteris conuersationibus inuenitur. Que ut Isaac uidit, de camelo descendit, quia sancta Ecclesia, quanto Redemptorem suum subtilius agnoscit, tanto carnalis uite studia humilius deserit, atque in semetipsa fortitudini uitiose contradicit. Igitur Isaac uiso descendit, quia, Domino cognito, uiam suam gentilitas deseruit, et ab elatione celsitudinis ima humilitatis petiit. Quid est autem quod Isaac in camelo sedens  Rebecca conspexit, nisi quod Redemptorem suum Ecclesia ex gentibus ueniens, dum adhuc uitiis esset innixa, et necdum spiritualibus, sed animalibus motibus inhereret, conspexit? Nec mouere debet quod puer quoque cum camelis uenerat in quibus sui domini diuitias ferebat, quia ipsi quoque predicatores sancti, quamuis iam ad superiora intelligenda atque proferenda, et intellectu et uita emicent, adhuc tamen in semetipsis contradictionem carnis sentiunt. Nam uident aliam legem in membris suis repugnantem legi mentis sue, et captiuos seducentem in lege peccati . Et diuitias in camelis portat, quia ne magnitudo reuelationum extollat eos, datur eis stimulus carnis sue. Habent enim thesaurum istum in uasis fictilibus, ut sublimitas  sit uirtutis Dei, et non ex eis. Qui ergo per carnem celestia loquuntur, et tamen adhuc in carne contradictionem de uitio sentiunt, quid aliud quam super tortuosa camelorum dorsa diuitias ferunt? Rebecca uero Isaac uiso, quis ille homo sit, requisito puero, recognoscit, quia quotidie sancta Ecclesia adhuc per prophetarum atque apostolorum dicta quid de redemptore suo credere debeat intelligit. Que sese mox pallio operuit, quia quanto subtilius Saluatoris sui mysteria penetrat, tanto altius de anteacta uita confunditur; et quia peruerse egerit, uerecundatur. Pallio se cooperire curauit, quia uiso Domino, infirmitatem sue actionis erubuit, et illa que prius in camelo libere gestabatur, descendens postmodum, uerecundia tegitur. Unde eidem Ecclesie  a priore elatione conuerse, per apostolicam uocem, quasi Rebecce de camelo descendenti, sibique pallium superducenti, dicitur: Quem enim fructum habuistis tunc in illis, in quibus tunc erubescitis?  Quam Isaac in tabernaculum sue matris introduxit atque uxorem accepit, quia loco Synagoge Dominus ex qua per carnem natus est sanctam Ecclesiam delegit, eamque sibi in amore et contemplatione coniungit, ut que prius ex cognatione proxima, id est, cognita per predestinationem fuerat, postmodum iam coniuncta in amore continuo uxor fiat. Quam in tantum dilexit, ut dolorem qui ex morte matris accesserat, temperaret, quia ex lucro sancte Ecclesie Redemptor noster eam  quam ex perditione Synagoge accidere potuit, tristitiam detersit. Dum enim Rebecca coniungitur, dolor de matris morte amputatur, quia dum sancta Ecclesia ex gentilitate ueniens usque ad thronum contemplationis perducitur, Iudea pro nichilo habetur. Qui si interpretari ipsa eorum nomina curamus, Isaac risus, Rebecca autem patientia dicitur. Risus uero ex letitia est, patientia autem de tribulatione. Et quamuis sancta Ecclesia celestis sit gaudii contemplatione suspensa, habet tamen adhuc quod triste de mortalis carnis pondere toleret. Isaac uero et Rebecca coniungitur, id est, risus et patientia permiscetur, quia fit in sancta Ecclesia hoc quod scriptum est: Spe autem gaudentes, in tribulatione patientes , ut hanc et prospera de contemplatione  letificent, et adhuc aduersa de tribulatione perturbent.



CAPUT uII. De Cetura uxore Abrahe.

 Abraham uero aliam duxit uxorem nomine Ceturam, que peperit ei Zamram, et Iecsan, et Madan, et Madian, et Iesboc, et Sue. Iecsan quoque genuit Saba, et Dadan. Filii Dadan fuerunt Assurim, et Latusim, et Loomim. At uero, ex Madian ortus est Epha, et Opher, et Henoch, et Abida, et Eldaa. Omnes hi filii Ceture. Cetura Hebreo sermone copulata interpretatur aut coniuncta. Quam ob causam suspicantur Hebrei, mutato nomine, eamdem esse Agar que, Sara mortua, de concubina transierit in uxorem. Et uidetur decrepiti iam Abrahe excusari  etas, ne senex post mortem uxoris uetule nouis arguatur nuptiis lasciuisse. Nos quod incertum est relinquentes, hoc dicimus, quod de Cetura nati filii Abraham iuxta historicos Hebreorum, occupauerunt et Arabiam, que nunc uocatur usque ad maris Rubri terminos. Dicitur autem unus ex posteris Abrahe qui appellatur Apher duxisse aduersus Libyam exercitum, et ibi uictis hostibus consedisse, eiusque posteros ex nomine ataui, Africam nuncupasse. Quod autem ait: Et filii Dadan fuerunt, Assurim, et Latusim, et Laomim, Assurim in negotiatores transferri putant, Latusim eris ferrique metalla cudentes, Laomim uero id est, princeps multarum tribuum atque populorum. Alii ab hoc Assurim uocatos Syros esse  contendunt, et a plerisque filiis Abrahe ex Cetura occupatas Indie regiones.  Quid est quod Abraham post obitum Sare, Ceturam duxit uxorem? Nunquid ob incontinentiam, dum esset iam etate grandeuus? Absit. An propter filiorum procreationem, dum illi semen quasi stelle celi ex Isaac filio promitteretur? Non. Ergo quid sibi uult ista Cetura, nisi quia sicut Agar et Ismel significauerunt carnales ueteris Testamenti, sic et Cetura et filii eius significabant hereticos, qui se ad Testamentum Nouum existimant pertinere? Sed utraque concubine dicuntur, sola Sara semper uxor nuncupatur, sicut scriptum est: Una est enim columba mea, perfecta mea .

 Dedit autem cuncta Abraham que possidebat Isaac filio suo. Filiis autem cuncubinarum largitus est munera, et separauit eos ab Isaac filio suo, etc. Quid hoc significat, nisi quia dantur et nonnulla munera filiis concubinarum, id est, carnalium? Sed non perueniunt ad regnum promissum, nec heretici, nec Iudei, quia carnalia lucra sectantur. Preter Isaac enim nullus est heres, utique quia non filii carnis, sed filii promissionis deputantur in semine.



CAPUT uIII. De morte Abrahe et Ismelis progenie.

Et mortuus est Abraham in senectute bona, senex et plenus dierum, et collectus est ad populum suum, et reliqua. Male in Septuaginta interpretibus additum est: Et deficiens mortuus est Abraham, quia non conuenit  Abrahe deficere et imminui. Illud quoque quod nos posuimus, in senectute bona, senes et plenus, in Grecis codicibus ponitur, plenus dierum. Quod cum sensum uideatur exponere, eo quod luce diei operibus plenus occubuerit, tamen magis ad anagogen facit, si simpliciter ponatur plenus.

Et hec nomina filiorum Ismel in nominibus suis et generationibus suis. Primogenitus Ismelis Nabaioth et Cedar, et reliqui usque ad eum locum ubi ait: Et habitauerunt ab Euila usque Sur, que est contra faciem Aegypti uenientibus in Assyrios. In conspectu omnium fratrum suorum obiit, etc. Duodecim filii nati sunt Ismelite, e quibus primogenitus fuit Nabaioth, a quo omnis regio ab Euphrate usque ad mare Rubrum Nabathena usque hodie dicitur,  que pars Arabie est. Nam et familie ipsorum oppidaque et pagi ac munita castella et tribus, horum appellatione celebrantur. Ab uno ex his Cedar in deserto, et Duma alia regio, et Thema ad Austrum, et Cedma ad Orientalem plagam dicitur. Quod autem in extremo huius capituli iuxta Septuaginta legimus, contra faciem omnium fratrum suorum habitauit, uerius est illud quod nos posuimus, Coram omnibus fratribus suis occubuit, id est, in manibus omnium filiorum suorum mortuus est, superstitibus liberis, et nullo prius morte prerepto. Fratres autem pro filiis appellari Iacob quoque ad Laban demonstrat dicens: Quod est peccatum meum, quia persecutus es post me, et quia scrutatus es omnia uasa mea? Quid inuenisti de uniuersis uasis domus  tue? Ponatur coram fratribus meis et fratribus tuis, et diiudicent inter nos. Nec enim possumus credere, ut Scriptura commemorat, quod Iacob exceptis liberis, secum fratres aliquos habuerit.



CAPUT IX. De conceptu Rebecce et natiuitate duorum filiorum eius.

Deprecatusque est Isaac Dominum pro uxore sua eo quod esset sterilis. Qui exaudiuit eum, et dedit conceptum Rebecce. Sed collidebantur in utero eius paruuli, et reliqua. Pro commotione, uel collisione, Septuaginta interpretes posuerunt, id est, ludebant, siue calcitrabant, quod Aquila transtulit: Confringebantur filii in utero eius, Symmachus uero  id est, in similitudinem nauis in superficie ferebantur.  Ea que sancti uiri orando efficiunt, ita predestinata sunt, ut precibus obtineantur. Nam ipsa quoque perennis regni predestinatio ita est ab omnipotente Deo disposita, ut ad hoc electi ex labore perueniant, quatenus postulando mereantur accipere quod eis omnipotens Deus ante secula disposuit donare. Quod utrum ita sit, concite ualet probari. Certe etenim nouimus, quod ad Abraham Dominus dixit: In Isaac uocabitur tibi semen. Cui etiam dixerat: Patrem multarum gentium constitui te. Cui rursum promisit dicens: Benedicam tibi, et multiplicabo semen tuum sicut stellas celi, et uelut arenam que est in littore maris. Ex qua re aperte constat quia omnipotens Deus semen Abrahe  multiplicare per Isaac predestinauerat, et tamen scriptum est, Deprecatus est Dominum Isaac pro uxore sua, eo quod esset sterilis. Qui exaudiuit eum, et dedit conceptum Rebecce. Si ergo multiplicatio generis Abrahe per Isaac predestinata fuit, cur coniugem sterilem accepit? Sed nimirum constat quia predestinatio precibus impletur, quando is in quo Deus multiplicare semen Abrahe predestinauerat, oratione obtinuit ut filios habere potuisset.

Perrexitque Rebecca ut consuleret Dominum, qui respondens ait: Due gentes in utero tuo sunt, et duo populi ex utero tuo diuidentur, populusque populum superabit, et maior seruiet minori.  Queritur quo ierit, non enim erant tunc prophete aut sacerdotes  secundum ordinem tabernaculi uel templum Domini. Quo ergo ierit merito mouet, nisi forte ad locum ubi aram constituerat Abraham; sed illic quomodo responsa dentur, omnino tacet Scriptura, utrum per aliquem sacerdotem, quod incredibile est, si erat non fuisse nominatum, et nullam ibi omnino sacerdotum aliquorum factam esse mentionem. An forte ibi cum orando alligassent desideria sua, dormiebant in loco, ut per somnium monerentur? an adhuc uiuebat Melchisedech? cuius tanta fuit excellentia, ut a nonnullis dubitetur utrum homo an angelus fuerit. An erant aliqui tales etiam illo in tempore homines Dei, in quibus posset Deus interrogari? Quidquid horum est, et si quid aliud quod me forte ne commemorarem preterierit, mentiri  tamen Scriptura non potest, que dicit Rebeccam isse ad interrogandum Dominum, eique Dominum respondisse. In eo quod Dominus respondit Rebecce

Due gentes in utero tuo sunt, et duo populi de uentre separabuntur, et populus populum superabit, et maior seruiet minori, historica proprietate hoc responsum inuenitur esse completum, ubi populus Isrel, hoc est, Iacob minor filius, superauit Idumeos, hoc est, gentem quam propagauit Esau, eosque fecerunt tributarios per Dauid, quod diu fuerunt usque ad regem sub quo Idumei rebellauerunt, et iugum Isrelitarum Idumei a ceruice sua deposuerunt, secundum prophetiam ipsius Isaac, quando minorem  pro maiore benedixit. Hoc enim dixit eidem maiori, cum et ipsum postea benediceret.

Iam tempus pariendi aduenerat, et ecce gemini in utero eius reperti sunt. Qui primus egressus est, rufus erat, et totus in morem pellis hispidus, uocatumque est nomen eius Esau. Ubi nos pilosum posuimus, in Hebreo habet Sear [Figure: [Hebrew text] 2Kb] unde et Esau, sicut et alibi legimus, Seir, id est, pilosus est dictus.

Protinus alter egrediens, plantam fratris tenebat manu, et idcirco appellauit eum Iacob.  Quod figuraliter factum etiam ipsis Iudeis non credentibus notum est, qualiter populus Ecclesie Synagoge populum superauit, et quomodo plebs Iudeorum tempore maior seruit minori populo Christianorum. Siquidem et singulis nobis hoc dici potest, quod due  gentes et duo populi sint inter nos, uitiorum scilicet atque uirtutum, sed iste minor est, ille maior. Semper enim plures sunt mali quam boni, et uitia numerosiora sunt uirtutibus; sed tamen et in nobis gratia Dei populus populum superat, et maior seruit minori. Seruit etenim caro spiritui, et uitia uirtutibus cedunt. Procedit autem Esau primus rufus, et totus tanquam pellis hirsutus; deinde exiit frater eius Iacob, et manus eius implexa erat calcaneo Esau. Sed cur ille totus rubeus et hispidus, nisi quia populus prior prophetarum et Christi cruore fuit pollutus, ac peccati et nequitie squalore exstitit circumdatus? Cuius ideo minor calcaneum tenuit, quia mystice maiorem populum minor superaturus esset.

Sexagenarius erat Isaac quando nati sunt ei paruuli:  quibus adultis factus est Esau uir gnarus uenandi et homo agricola, Iacob autem uir simplex habitabat in tabernaculis, etc.  Quod Grece dicitur hoc Latini simplicem interpretati sunt. Proprie autem, non fictus. Unde aliqui Latini interpretes, sine dolo interpretati sunt, dicentes: Erat Iacob sine dolo, habitans in domo, ut magna sit questio, quomodo per dolum acceperit benedictionem, qui erat sine dolo. Sed ad significandum magnum aliquid, quod Scriptura premisit. Hinc enim maxime cogimur ad intelligenda illo loco spiritualia, quia sine dolo erat qui dolum fecit.  Quid per uenationem Esau, nisi eorum uita figuratur, qui interioribus uoluptatibus fisi, carnem sequuntur? Qui etiam agricola esse describitur, quia amatores  huius seculi, tanto magis exteriora incolunt, quanto interiora sua in culpa derelinquunt. Iacob uero uir simplex in tabernaculis uel in domo habitare perhibetur, quia nimirum omnis qui in curis exterioribus spargi refugiunt, simplices in cogitatione, atque in conscientie sue habitatione consistunt.  In tabernaculis enim aut in domo habitare, est se intra mentis secreta restringere, et nequaquam exterius per desideria dissipare, ne dum ad multa foras inhiant, a seipsis, alienatis cogitationibus, recedant.



CAPUT X. De eo quod Esau Iacob uendidit primogenita sua.

Coxit autem Iacob pulmentum. Ad quem cum uenisset Esau de agro lassus, ait: Da mihi de coctione hac  rufa, quia oppido lassus sum. Quam ob causam uocatum est nomen eius Edom. Rubeum siue fuluum lingua Hebrea dicitur Edom. Ab eo igitur quod rubeo cibo uendiderit primitiua sua, fului, id est, Edom sortitus est nomen.

Cui dixit Iacob: uende mihi primogenita tua. Ille respondit: En morior, quid mihi proderunt primogenita? Ait Iacob: Iura ergo mihi. Iurauit Esau, et uendidit primogenita, et sic accepto pane et lentis edulio, comedit et bibit, et abiit, paruipendens quod primogenita uendidisset.  Quod iste Esau primogenita sua propter escam eidem fratri suo iuniori uenundauit, ac postmodum paterna benedictione sibi promissa priuatus est, significat eumdem Isreliticum populum qui a Deo, ut Exodi liber indicat,  primogenitus filius nuncupatus est, qui propter presentis seculi lucra, non solum primatus sui honorem amisit, uerum etiam regni celestis premium preparatum adipisci non meruit, Domino quodammodo id eidem exprobrante, cum dicit: Transferetur a uobis regnum Dei, et dabitur genti facienti fructum eius . Primogenita autem ipsa uestis erat sacerdotalis, quam maiores natu cum benedictione patris induti, uictimas Deo uelut pontifices offerebant. Hoc dono terreni amoris desiderio caruerunt Iudei, cum gloria regni futura. Sciendum est quia quinque modis nos gule uitium tentat. Aliquando namque preuenit tempora indulgentie, aliquando uero tempus non preuenit, sed cibos lautiores querit: aliquando que sumenda sint accuratius  expetit preparari, aliquando autem et qualitate ciborum et tempore congruit, sed in ipsa quantitate sumendi mensuram refectionis excedit. Nonnunquam uero et abiectus est quod desiderat, et tamen in ipso estu immensi desiderii deterius peccat. Que uitiorum tempora melius ostendimus, si hec exemplis euidentioribus approbamus. Mortis quippe sententiam patris ore Ionathan meruit, quia in gustu mellis constitutum edendi tempus antecessit. Et ex Aegypto populus ductus, in eremo occubuit, qui, despecto manna, cibos carnium petiit, quos lautiores putauit. Et prima filiorum Heli culpa suborta est, quod ex eorum uoto sacerdotis puer non antiquo more coctas uellet de sacrificio carnes accipere, sed crudas quereret, quas accuratius exhiberet. Et cum ad Ierusalem  dicitur: Hec fuit iniquitas Sodome sororis tue, superbia et saturitas panis, et abundantia , aperte ostenditur quod idcirco salutem perdidit, quia cum superbie uitio mensuram moderate refectionis excessit. Hinc primogenitorum gloriam Esau amisit, quia magno estu desiderabilem cibum, id est, lenticulam concupiuit, quam uenditis etiam primogenitis pretulit, quo in illa appetitu anhelaret indicauit. Neque enim cibus, sed appetitus in uitio est. Unde et lautiores cibos plerumque sine culpa sumimus, et abiectiores non sine reatu conscientie degustamus. Hic quippe quem diximus Esau, primatum per lenticulam perdidit, et Elias in eremo uirtutem corporis carnes edendo seruauit. Unde et antiquus hostis,  quia non cibum, sed cibi concupiscentiam esse causam damnationis intelligit, et primum sibi hominem non carne sed pomo subdidit, et secundum non carne, sed pane tentauit. Hinc est quod plerumque Adam culpa committitur, etiam cum abiecta et uilia sumuntur. Neque Adam solus, ut a uetito se pomo suspenderet, preceptum prohibitionis accepit. Nam cum alimenta quedam saluti nostre Deus contraria indicat, ab his nos quasi per presentiam uetat; et cum concupiscentes noxia attingimus, profecto quid aliud quam uetita degustamus? Ea itaque sumenda sunt que nature necessitas querit, et non que edendi libido suggerit, ne etiam si hec moderata discretio minus caute prospexerit, illicite concupiscentie quis in uoraginem uergat.



CAPUT XI. De transitu Isaac ad Abimelech regem Palestinorum, ubi Rebeccam uxorem sororem suam esse finxit; et de puteis quos fodit Isaac.


 Orta autem fame super terram, post eam sterilitatem que acciderat in diebus Abraham, abiit Isaac ad Abimelech regem Palestinorum in Gerara; apparuitque ei Dominus et ait: Ne descendas in Aegyptum, sed quiesce in terra quam dixero tibi, et peregrinare in ea; eroque tecum et benedicam tibi. Tibi enim et semini tuo dabo uniuersas regiones has, complens iuramentum quod spopondi Abraham patri tuo, et multiplicabo semen tuum sicut stellas celi, et reliqua.  In eo quod scriptum est: Facta est autem fames super terram, post famem que ante facta  est in tempore Abraham. Abiit autem Isaac ad Abimelech regem Palestinorum in Gerara. Queritur hoc quando sit factum, utrum postea quando Esau uendidit primogenita sua cibo lenticule ? an, ut fieri solet, per recapitulationem narrator ad eam reuersus sit, cum progressus de filiis eius ad eum locum peruenisset qui de lenticula commemoratus est. Mouet autem si ipse inuenitur Abimelech, qui etiam Saram concupiuerat, ipsius enim paranymphus et princeps militie qui ibi commemorati sunt, etiam hic commemorantur, utrumuel uiuere potuerit. Quando enim factus est amicus Abrahe, nondum natus erat Isaac, sed iam promissus. Ponamus ante annum quam nasceretur Isaac illud fuisse factum: deinde  Isaac suscepit filios, cum esset annorum sexaginta, illi autem iuuenes erant, quando Esau uendidit primogenita sua. Ponamus etiam ipsos circa uiginti annos fuisse, fiunt anni etatis Isaac usque ad illud factum filiorum eius circiter octoginta. Adolescentem accipiamus fuisse Abimelech, quando matrem ipsius concupiuit, et Abrahe amicus factus est. Potuit ergo iam esse quasi centenarius, si post illud factum filiorum suorum perrexit in eam terram famis necessitate Isaac. Non ergo ex hoc cogit ulla necessitas, per recapitulationem putare narratam perfectionem Isaac in Gerara. Sed quia ibi diuturno tempore esse Isaac scribitur et puteos fodisse, et de his contendisse, et ditatum fuisse pecunia, mirum nisi  recapitulando ista commemorantur: que ideo fuerant pretermissa, ut primum de filiis eius usque ad illum locum de lenticula narratio perueniret. Ideo quod scriptum est de Isaac: Benedixit autem eum Dominus, et exaltatus est homo et procedens maior fiebat, quoadusque magnus factus est ualde, secundum terrenam felicitatem dictum sequentia docent. Exsequitur namque narrator easdem eius diuitias, quibus magnus factus est, et hinc motus Abimelech, timuit illum ibi esse, ne presentia eius sibi esset infesta. Quanquam ergo aliquid spirituale ista significent, tamen secundum id quod contigerunt, ideo premissum est: Benedixit eum Dominus, ut sana fide intelligamus etiam ista temporalia dona nec dari posse, nec sperare debere, etiam cum ab infirmioribus appetuntur,  nisi ab uno Deo, ut qui in minimis fidelis est, et in magnis fidelis sit; et qui in mammona iniquo fidelis inuentus est, etiam uerum accipere mereatur, sicut Dominus in Euangelio loquitur . Talia enim de Abraham dicta sunt, quod ei munera Dei prouenerint. Unde non parum edificat sanam fidem, pie intelligentibus ista narratio, etiamsi de his rebus allegorica significatio nulla posset exsculpi. Quid autem sibi uelit quod, orta fame super terram, Isaac ad Abimelech regem Palestinorum in Gerara ex precepto et benedictione Domini perrexit, ibique Rebeccam uxorem suam timoris causa finxit sororem, quam rex alienigena Isaac coniugem tunc esse cognouit, quando eum cum ea ludentem uidit; quid in sacramento Christi et Ecclesie, quod tantus  patriarcha cum coniuge luserit, coniugiumque illud inde sit cognitum; uidet profecto, quisquis, ne aliquid narrando in Ecclesiam peccet, secretum uiri eius in Scripturis sanctis diligenter intuetur, et inuenit eum maiestatem suam qua in forma Dei equalis est Patri, paulisper abscondisse in forma serui, ut eius capax esse humana infirmitas posset, eoque modo se coniugii congruum iter aptaret. Quid enim absurdum est, imo quid inconuenienter futurorum pronuntiatione accommodatum, si propheta Dei carnale aliquid lusit, ut eum caperet affectus uxoris, cum ipsum uerbum Dei caro factum sit ut habitaret in nobis?  Post hec refert Scriptura quod

Isaac postquam benedixit illum Dominus et magnificatus est ualde, aggressus est opus et cepit fodere puteos  quos foderant pueri patris sui Abraham, sed inuidentes ei Palestini, obstruxerant eos, implentes humo, et reliqua. Quis est iste Isaac, nisi Saluator noster, qui dum descendisset in istam torrentem Gerara, primo omnium illos puteos fodere uult, quos foderant pueri patris sui? Idem Moyses puteum legis foderat Dauid, Salomon, et prophete; libros scripserunt ueteris Testamenti, quos tamen terrena et sordida repleuerat intelligentia Iudeorum; et eorum os cum uellet purgare Isaac, ut ostenderet quia quecunque lex et prophete dixerunt, de ipso dixerunt, rixati sunt cum eo Palestini, id est Iudei a regno, Dei alieni. Sed descendit ab eis: non potest esse cum his qui in puteis aquam nolunt habere, sed terram, et dicit eis:  Ecce relinquetur uobis domus uestra eserta . Fodit ergo Isaac, nouum puteum, imo pueri Isaac fodiunt. Pueri sunt Isaac, Mattheus, Marcus, Lucas et Ioannes, Petrus et Iacobus, Iudas et apostolus Paulus, qui omnes Noui Testamenti puteum foderunt, et inuenerunt aquam uiuam, que fit fons aque salientis in uitam eternam. Sed pro his adhuc altercantur illi qui terrena sapiunt, nec noua condi patiuntur, nec uetera purgari, euangelicis puteis contradicunt, apostolis aduersantur; et quoniam in omnibus contradicunt litigantes, dicitur ad eos: Quoniam indignos uos fecistis gratie Dei, ex hoc iam ad gentes ibimus .

Post hec iam fodit tertium puteum Isaac, et appellauit nomen loci illius Latitudo, dicens: Nunc dilatauit nos Dominus, et fecit crescere super terram. uere  dilatatus est Isaac, et impleuit omnem terram scientia Trinitatis, et in toto orbe latitudinem Ecclesie collocauit. Prius tantum in Iudea notus erat Deus, et in Isrel nominabatur ; nunc autem in omnem terram exiit sonus eorum, et in fines orbis terre uerba eorum . Exeuntes enim pueri Isaac per uniuersum orbem terre, foderunt puteos, et aquam omnibus ostenderunt, baptizantes omnes gentes, in nomine Patris, et Filii, et Spiritus sancti. Sed quid est quod puteos Abraham quos aperuit Isaac, sic uocauit eos sicut et pater eius, nisi quia Moyses apud nos etiam Moyses appellatur, et prophete unusquisque suo nomine appellantur? nec mutantur quasi eorumdem uocabula puteorum. Hec  mystice. Moraliter autem Isaac apud alienam gentem puteos fodisse describitur, quo uidelicet exemplo discimus, ut in hac peregrinationis erumna positi, cogitationum nostrarum profunda penetremus; et quousque intelligentie uere nobis aqua respondeat, nequaquam nostre inquisitionis manus ad exhauriendam cordis terram torpescat. Quos tamen puteos Allophyli insidiantes replent, quia nimirum immundi spiritus, cum nos studiose fodere conspiciunt, coniectas nobis cogitationes tentationum erigunt. Sepe cum eloquiis sacris intendimus, malignorum spirituum insidias grauius toleramus, quia menti nostre terrenarum cogitationum puluerem aspergunt, ut intentionis nostre oculos a luce intime uisionis obscurent. Quod etiam Isaac opere et Allophylorum  prauitate cognouimus designari, qui puteos quos Isaac foderat terre congerie replebant.

Nos enim, nos nimirum puteos fodimus, cum Scripture abditis sensibus alta penetramus: quos tamen occulte replent Allophyli, quando nobis ad alta tendentibus immundi spiritus terrenas cogitationes ingerunt et quasi inuentam diuine scientie aquam tollunt. Quod nimirum Psalmista protulerat cum dicebat: Declinate a me, maligni, et scrutabor mandata Dei mei . uidelicet patenter insinuans quia mandata Dei perscrutari non poterat, cum malignorum spirituum insidias in mente tolerabat.



CAPUT XII. De ostensione Dei ad Isaac, cui ipse aram edificauit.


Ascendit autem ex illo loco in Bersabee, ubi apparuit ei Dominus in ipsa nocte dicens: Ego sum Deus Abraham patris tui; noli metuere, quia tecum sum. Benedicam tibi et multiplicabo semen tuum propter seruum meum Abraham. Itaque edificauit ibi altare, et inuocato nomine Domini, extendit tabernaculum; precipitque seruis suis ut foderent puteum. Ad quem locum cum uenissent de Geraris Abimelech, Ochozath amicus illius, et Phicol dux militum, etc. Pro Ochozath pronubo, in Hebreo habet, collegium amicorum eius, ut non tam hominem significet, quam amicorum turbam, que cum rege uenerat in quibus fuit  et Phicol princeps exercitus eius.

Ecce autem uenerunt in ipso die serui Isaac annuntiantes ei de puteo quem foderunt atque dicentes: Inueuenimus aquam. Unde appellauit eum Abundantiam, et nomen urbi impositum est Bersabee usque in presentem diem, etc. Nescio quomodo in Septuaginta interpretibus, ubi sic habetur: Et uenerunt pueri Isaac, et nuntiauerunt ei de puteo quem foderunt, et dixerunt ei: Non inuenimus aquam; et uocauit nomen eius Iuramentum, propterea uocari Iuramentum dicatur, quod aquam non inuenerunt; e contrario in Hebreo, cui interpretationi Aquila quoque consentit et Symmachus, hoc significet quod inuenerunt aquam, et propterea appellatus sit puteus ipse Saturitas, et uocata ciuitas Bersabee, hoc est, puteus saturitatis.  Licet enim supra ex uerbo iuramenti, siue ex septenario numero ouium, quod sabe dicitur, asseruerimus Bersabee appellatum, tamen nunc ex eo quod aqua inuenta est, Isaac ad nomen ciuitatis que ita uocabatur alludens, declinauit paululum litteram, et pro stridulo Hebreorum sin [Figure: [Hebrew text] 4Kb] , a quo sabe incipitur, Grecum , id est, Hebreorum samech [Figure: [Hebrew text] 4Kb] , posuit. Alioquin et iuxta allegorie legem, post tantos puteos in fine uirtutum, nequaquam congruit ut Isaac minime aquam reperiret.



CAPUT XIII. De senectute Isaac et benedictione Iacob.

 Senuit autem Isaac, et caligauerunt oculi eius, et uidere non poterat. uocauitque Esau filium suum maiorem, et dixit ei: Fili mi. Qui respondit:  Adsum. Cui pater: uides, inquit, quod senuerim, et ignorem diem mortis mee. Sume arma tua, pharetram et arcum, et egredere foras. Cumque uenatu aliquid apprehenderis, fac mihi inde pulmentum sicut uelle me nosti, et affer ut comedam, et benedicat tibi anima mea, antequam moriar, etc.  Hippolyti martyris uerba, sicut ea excellentissime scientie ac doctrine Hieronymus replicauit, in hoc loco ponenda sunt. Isaac, inquit, portat imaginem Dei Patris, Rebecca Spiritus sancti, Esau populi prioris ac diaboli, Iacob Ecclesie et Christi. Senuisse Isaac consummationem orbis ostendit; oculos eius caligasse, fidem periisse de mundo, et religionis lumen ante eum neglectum esse significat. Quod filius maior  uocatur, acceptio legis est Iudeorum. Quod escas atque capturam diligit pater, homines sunt ab errore saluati, quos per doctrinam iustus quisque uenatur. Sermo Dei, repromissionis est benedictio et spes regni futuri, in quo cum Christo sancti regnaturi sint, et uerum sabbatum celebraturi. Rebecca plena Spiritu sancto, et sciens quod audisset antequam pareret, quia maior seruiet minori, formam gerit in hoc loco Spiritus sancti; que futura nouerat in Christo, in Iacob ante meditatur. Loquitur ad filium:

uade ad gregem, et accipe mihi inde duos hedos optimos. Prefigurans carneum Saluatoris aduentum, in quo eos uel maxime liberaret, qui peccatis tenebantur obnoxii. Siquidem in omnibus Scripturis  hedi pro peccatoribus accipiuntur. Quod autem duos iubetur offerre, duorum populorum significatur assumptio; quod teneros et bonos, docibiles et innocentes significantur anime. Stola Esau fides et Scripture sunt Hebreorum, que illis primo date sunt, et postmodum gentilium indutus est populus. Pelles autem, que eius brachiis circumdate sunt, peccata utriusque plebis, que Christus in extensione manuum cruci secum pariter affixit. Ipse enim in corpore suo, non sua, sed aliena peccata tolerauit. Quod Isaac querit a Iacob cur tam cito uenerit, admiratur uelocem in Ecclesiis fidem credentium. Quod cibi delectabiles offeruntur, hostia placens Deo salus est peccatorum. Quod postremo consequitur benedictio, et eius odore perfruitur, uirtus resurrectionis et  regni aperta uoce pronuntiatur. Taliter enim benedicitur:

Ecce odor filii mei sicut odor agri pleni. Odore nominis Christi, sicut ager mundus impletur; cuius est benedictio de rore celi, hoc est de uerborum pluuia diuinorum, et de pinguedine terre, hoc est, congregatione populorum. Multitudo frumenti et uini, hoc est, multitudo quam colligit de sacramento corporis et sanguinis sui. Illi seruiunt populi ex gentibus ad eum conuersi, ipsum adorant tribus, id est, populi ex circumcisione. Ipse est Dominus fratrum suorum, quia plebi dominatur Iudeorum. Ipsum adorant filii matris eius, quia et ipse secundum carnem ex ea natus est. Ipsum qui maledixerit, maledictus est; et qui benedixerit, benedictionibus replebitur;  Christus, inquam, noster, ex ore patris ignorantis benedicitur, id est, ueraciter dicitur; sed alius a Iudeis benedici putatur, qui ab eis errantibus exspectatur. Ecce benedictionem promissam repente maiori expauit Isaac, et alium se pro alio benedixisse cognoscit; nec tamen indignatur reuelato sibi sacramento, sed confirmat in filio benedictionem dicens: Et benedixi ei, et benedictus est. Hec est benedictio prima Isaac, que data est minori populo Christianorum. Sed neque tamen maior filius penitus fuit despectus, quia cum intrauerit plenitudo gentium, tunc omnis Isrel saluus erit: cuius tamen secunde benedictionis prophetatio hec est: In pinguedine terre, et in rore celi desuper erit benedictio  tua. In pinguedine utique terre, in fecunditate rerum et potentia regni, que in illo populo fuit, et in rore celi erit benedictio tua, id est, in eloquiis Dei. Ipsis enim credita sunt eloquia Dei, et legis testamenta. uiues gladio, id est, quia sanguini populus ille deditus necem in Christo uel prophetis exercuit. Et fratri tuo seruies minori, scilicet populo Christiano. Tempusque ueniet cum excutias et soluas iugum de ceruicibus tuis. Dum per agnitionem fidei ad gratiam Christi conuersus, deposueris onus legis, quando iam non seruies populo minori, sed per fidem frater uocaberis. Item alio modo. Quid est, quod Isaac de maioris filii sui uenatione uesci concupiscit, nisi quod omnipotens Deus Iudaici populi bona operatione pasci desiderauit? Sed, illo tardante, minorem  Rebecca supposuit, quia dum Iudaicus populus bona opera foris querit, gentilem populum mater gratia introduxit, ut omnipotenti Patri cibum boni operis offerret, et benedictionem maioris fratris acciperet. Qui eosdem cibos ex domesticis animalibus prebuit, quia gentilis populus placere Deo exterioribus sacrificiis non querens, per uocem Prophete dicit: In me sunt, Deus, uota tua, que reddam laudationes tibi . Quid est quod idem Iacob manus ac brachia et collum hedinis pellibus texit, nisi quod hedus pro peccato offerri consueuit, et gentilis populus, dum se peccatorem confiteri non erubescit, carnis in se peccata mactauit? Quid est quod uestimentis maioris fratris induitur, nisi quod sacre Scripture preceptis, que maiori populo data fuerant,  in bona operatione uestitus est; et eis minor in domo utitur, que maior foras exiens intus reliquit? Que ille Iudaicus populus habere non potuit, dum solam in eis litteram attendit. Et quid est, quod Isaac eumdem filium nescit, quem benedixit, nisi hoc, quod de gentili populo Dominus per Psalmistam dicit: Populus quem non cognoui seruiet mihi?  Quid est, quod presentem non uidit, et tamen que ei in futuro eueniant uidit, nisi quod omnipotens Deus, cum per prophetas suos prediceret gentilitati gratiam prerogandam, eam et in presenti per gratiam non uidit, quia tunc in errore dereliquit; et tamen quia hanc quandoque collecturus erat, per benedictionis gratiam preuidit? Unde et eidem Iacob gentilis populi figuram tenenti, in benedictione  dicitur: Ecce odor filii mei sicut odor agri pleni, cui benedixit Dominus Deus. Sicut in Euangelio ueritas dicit: Ager est hic mundus . Et quia electorum populus in uniuerso mundo uirtutibus redolet, odor fidei odor est agri pleni.

Aliter namque olet flos uue, quia magna est uirtus et opinio predicatorum, qui inebriant mentes audientium.

Aliter flos oliue, quia suaue est opus misericordie, quod more olei refouet et lucet.

Aliter flos rose, quia mira est fragrantia, que rutilat et redolet ex cruore martyrum.

Aliter flos lilii, quia candida uita carnis est de incorruptione uirginitatis. Aliter flos uiole, quia magna  est uirtus humilium, qui ex desiderio loca ultima tenentes se per humilitatem a terra in altum non subleuant, et celestis regni purpuram in mente seruant. Aliter redolet spica, cum ad maturitatem perducitur, quia bonorum operum perfectio ad saturitatem eorum qui iustitiam esuriunt preparatur. Quia ergo gentilis populus in electis suis ubique per mundum sparsus est, et ex eis uirtutibus quas agit omnes qui intelligunt odore bone opinionis replet, dicatur recte: Odor filii mei sicut odor agri pleni. Sed quia easdem uirtutes ex semetipso non habet, adiungit: Cui benedixit Dominus Deus. Et quoniam idem electorum populus per quosdam etiam in contemplationem surgit, per quosdam uero in actiue uite solummodo opera pinguescit, recte illic additur: Det  tibi Dominus de rore celi, et de pinguedine terre abundantiam. Ros enim desuper leniter uenit, et subtiliter cadit; et toties de rore celi accipimus, quoties per infusionem contemplationis intime de supernis aliquid tenuiter uidemus. Cum uero bona opera etiam per corpus agimus, de terre pinguedine ditamur. Quid est autem quod Esau tarde ad patrem redit, nisi quod Iudaicus populus ad placandum Dominum sero reuertitur? Cui et hoc in benedictione dicitur: Tempusque erit cum soluatur iugum de collo tuo, quia a seruitute peccati Iudaicus populus in fine liberatur, sicut scriptum est: Donec plenitudo gentium introiret, sic omnis Isrel saluus fieret .

Oderat ergo semper Esau Iacob pro benedictione  qua benedixerat ei pater, dixitque in corde suo: uenient dies luctus patris mei, et occidam Iacob fratrem meum. Nuntiata sunt hec Rebecce. Que mittens et uocans Iacob filium suum, dixit ad eum: Ecce Esau frater tuus minatur ut occidat te. Nunc ergo, fili, audi uocem meam, et consurgens fuge ad Laban fratrem meum in Haran; habitabisque cum eo dies paucos, donec quiescat furor fratris tui, et cesset indignatio eius, obliuiscaturque eorum que fecisti in eum; postea mittam et adducam te inde huc, etc.  Quomodo annuntiata uel renuntiata sunt uerba Esau Rebecce, quibus comminatus est occidere fratrem suum, cum Scriptura dicat hoc eum in sua cogitatione dixisse, nisi quia hinc nobis datur intelligi quod diuinitus ei reuelabantur omnia? Unde ad magnum  mysterium pertinet quod filium suum minorem pro maiore uoluit benedici. Igitur Esau post benedictionem patris inuidie stimulis concitatus, necem fratri suo Iacob excogitat fraudulenter.  Hoc nimirum et Iudaicus populus in Christo premeditatus, non solum patibulo Dominum crucis tradidit, uerum etiam credentes in illo usque ad effusionem sanguinis persecutus est.

 uocauit itaque Isaac Iacob, et benedixit, precepitque ei, dicens: Noli accipere coniugem de genere Chanaan; sed uade et proficiscere in Mesopotamiam Syrie ad domum Bathuel patrem matris tue, et accipe tibi inde uxorem de filiabus Laban auunculi tui.  Quod habent Latini codices,  Isaac dicente filio suo: uade in Mesopotamiam in domum Bathuel patris matris tue, et sume tibi inde uxorem, Greci codices non habent uade, sed fuge, hoc est, . Unde intelligitur etiam Isaac cognouisse quod filius eius Esau de fratre suo in cogitatione sua dixerit.

Deus autem omnipotens benedicat tibi, et crescere te faciat atque multiplicet, ut sis in turbas populorum: et det tibi benedictionem Abraham, et semini tuo post te, ut possideas terram peregrinationis tue, quam pollicitus est auo tuo. Cumque dimisisset eum Isaac, profectus uenit in Mesopotamiam Syrie, ad Laban filium Bathuel Syri, fratrem Rebecce matris sue, et reliqua. Iacob autem dolos fugiens fratris, relicta domo patria uel parentibus, uadit in regionem longinquam,  ut acciperet sibi uxorem.  Non aliter Christus relictis parentibus secundum carnem, id est, populo Isrel, et patria, id est, Ierosolyma, et omni regione Iudee, abiit in gentibus accipiens sibi inde Ecclesiam, ut impleretur quod dictum est: uocabo non plebem meam plebem meam, et non dilectam dilectam; et erit in loco ubi dictum est, Non plebs mea uos, ibi uocabuntur filii Dei uiui .



CAPUT XIu. De uisione Iacob, dum iret in Mesopotamiam, et uoto ipsius.

Igitur egressus Iacob de Bersabee, pergebat Haran. Cumque uenisset ad quemdam locum, et uellet in eo requiescere post solis occubitum, tulit de lapidibus qui iacebant, et supponens capiti suo, dormiuit in eodem  loco. uiditque in somnis scalam stantem super terram, et cacumen illius tangens celum; angelos quoque Dei ascendentes et descendentes per eam, et Dominum innixum scale dicentem sibi: Ego sum Deus Abraham patris tui, et Deus Isaac: terram, in qua dormis, tibi dabo et semini tuo, etc.  Pergente autem Iacob in Mesopotamiam, uenit in locum qui nunc Bethel uocatur, et posuit sub capite suo lapidem magnum, et dormiens uidit scalam subnixam innitentem celo, et angelos Dei ascendentes et descendentes. Hoc uiso euigilauit, unxitque lapidem dicens: uere hic domus Dei est et porta celi; et his dictis, discessit. Somnus iste Iacob mors siue passio est Christi. Lapis ad caput eius, qui nominatim quodammodo dictus est, etiam unctus Christus  significatur. Caput enim uiri Christus est. Quis enim nescit Christum ab unctione appellari? Domus autem Dei, quia ibi natus est Christus in Bethlehem. Porta uero celi, quia ibi in terram descendit, ibi iterum ad celum conscendit. Erectio autem lapidis resurrectio Christi est. Porro scala Christus est, qui dixit: Ego sum uia . Per hanc ascendebant angeli, et descendebant, in quibus significati sunt euangeliste predicatores Christi, ascendentes utique, cum ad intelligendam eius supereminentissin am diuinitatem excedunt uniuersam creaturam, ut eum inueniant In principio uerbum apud Deum, per quem facta sunt omnia ; descendentes autem, ut eum inueniant factum ex muliere, factum  sub lege, ut eos qui sub lege erant redimeret. Illa enim scala a terra usque in celum, a carne usque ad spiritum, quia in illo carnales, proficiendo, uelut ascendendo spirituales fiunt, ad quos lacte nutriendos etiam ipsi spirituales descendunt quodammodo, cum eis non possunt loqui quasi spiritualibus, sed quasi carnalibus. Ipse est sursum in capite suo, ipse deorsum in corpore suo, id est Ecclesia. Ipsum ergo scalam intelligimus, quia ipse dixit: Ego sum uia. Ad ipsum ergo ascenditur, ut in excelsis intelligatur; et ad ipsum descenditur ut imbribus suis paruulus nutriatur. Et per illum solum se erigunt, ut eum sublimiter exspectent. Per ipsum se etiam humiliant, ut eum sublimiter ac temperanter annuntient. Tropologice uero in itinere dormire, est in hoc presentis  uite transitorie rerum temporalium amore quiescere.  In itinere dormire, est in dierum labentium cursu ab appetitu uisibilium mentis oculos claudere, quos primis hominibus seductor aperuit, qui ait: Scit enim Deus quod in quocunque die comederitis ex eo, aperientur oculi uestri. Unde et paulo post subditur: Tulit de fructu illius, et comedit, deditque uiro suo, qui comedit; et aperti sunt oculi amborum. Culpa quippe oculos concupiscentie aperuit, quos innocentia clausos tenebat. Angelos uero ascendentes et descendentes cernere, est ciues superne patrie contemplari; uel quanto amore suo auctori super semetipsos inhereant, uel quanta compassione caritatis nostris infirmitatibus condescendant. Et notandum ualde est quod ille dormiens angelos conspicit,  qui in lapidem caput ponit, quia nimirum ipsi, qui ab exterioribus operibus cessant, interna penetrant, qui intenta mente, que principale est hominis, imitationem sui Redemptoris obseruant. Caput quippe in lapide ponere, est mente Christo inherere. Qui enim a presentis uite actione remoti sunt, sed ad superna nullo amore rapiuntur, dormire possunt, sed uidere angelos nequeunt, quia caput in lapide tenere contemnunt. Sunt namque nonnulli qui mundi quidem actiones fugiunt, sed nullis uirtutibus exercentur. Hi nimirum torpore, non studio, dormiunt; et idcirco interna non conspiciunt, quia caput non in lapide, sed in terra posuerunt. Quibus plerumque contingit, ut quanto securius ab externis actionibus cessant, tanto latius immunde in se cogitationis  strepitum populorum congregant. Unde sub Iudee specie per prophetam torpente otio anima defletur, cum dicitur: uiderunt eam hostes, et deriserunt sabbata eius . Precepto enim legis ab exteriore opere in Sabbato cessatur. Hostes ergo sabbata uidentes irrident, cum maligni spiritus ipsa uocationis otia ad cogitationes illicitas pertrahunt, ut unaqueque anima quo remota ab externis actionibus Deo seruire creditur, eo magis eorum tyrannidi illicita cogitando famuletur. Sancti autem uiri quia mundi operibus non torpore, sed uirtute sopiuntur, laboriosius dormiunt, quam uigilare potuerunt. Quia in eo, quod actiones huius seculi deserentes superant, robusto conflictu quotidie contra  semetipsos pugnant, ne mens per negligentiam torpeat, ne subacta otio, ac desiderio immunda, frigescat, ne ipsius bonis desideriis plus iusto inseruiant, ne sub discretionis specie et parcendo a perfectione languescant. Agit hec, et ab huius mundi inquieta concupiscentia se penitus subtrahit, ac terrenarum actionum strepitum deserit, et per quietis studium uirtutibus intenta, uigilans dormit. Neque enim ad contemplanda interna perducitur, nisi ab his que exterius implicant studiose subtrahatur. Hinc est enim quod per semetipsam ueritas dixit: Nemo potest duobus dominis seruire . Hinc Paulus ait: Nemo militans Deo implicat se negotiis secularibus, ut ei placeat, cui se probauit . Hinc per prophetam Dominus admonet dicens: uacate  et uidete, quoniam ego sum Deus . Quod autem locutus est Dominus ad Iacob innixus scale dicens ei: Ego sum Dominus Deus Abraham patris tui, et Deus Isaac. Terram in qua dormis tibi dabo, et semini tuo, eritque germen tuum quasi puluis terre. Dilataberis ad Occidentem et Orientem, Septentrionem et Meridiem, et benedicentur in te et in semine tuo cuncte tribus terre, etc., mystice designat, mandatum diuinitatis ad humanitatem Christi directum, cui terra Ecclesie promittitur et semini illius, id est, populo Christiano usque in sempiternum. Cui dicit Pater: Postula a me, et dabo tibi gentes hereditatem tuam, et possessionem tuam terminos terre . Aliter, Occidens in hoc loco occasum uitiorum et peccatorum designat, Oriens lucem fidei  uel ortum bonorum operum, Septentrio constrictionem uoluptatis et mortificationem desideriorum. Meridies claritatem sapientie et feruorem caritatis non inconuenienter ostendit. Taliter enim ueri potestas Iacob dilatatur, hoc est, infidelibus regnum Christi propagatur. Per occasum utique uitiorum et peccatorum, et per ortum fidei ac bonorum operum, per continentiam uoluptatum, necnon per meditationem sapientie et feruorem dilectionis. Bene autem subditur:

Cum euigilasset Iacob de somno ait: uere Dominus est in loco isto, et ego nesciebam. Pauensque: Quam terribilis est, inquit, locus iste: non est hic aliud nisi domus Dei et porta celi. Hec uerba ad prophetiam pertinent, quia ibi futurum erat tabernaculum,  quod constituit Deus in hominibus in primo populo suo. Portam celi autem sic intelligere debemus, tanquam inde fiat aditus credentibus ad capescendum regnum celorum. Spiritualiter autem, quisquis post torporem inertie rite euigilauerit, et per exercitium boni operis uere resurrexerit, sine dubio in Ecclesia supereminentem gratiam Dei et introitum regni celestis esse intelligit. Quod statuit lapidem Iacob, quem sibi ad caput posuerat, et constituit eum in titulum, et perfudit eum oleo, non aliquid idololatrie simile fecit, non uel tunc uel postea frequentauit lapidem adorando aut ei sacrificando, sed signum fuit in prophetia euidentissime constitutum,  que pertinet ad unctionem. Unde Christi nomen a chrismate est appellatum.

Appellauitque nomen urbis Bethel, que prius Luza uocabatur. Nunc loco nomen imponit, et uocat eum Bethel, domum Dei: qui locus uocabatur antea Luza, quod interpretatur nux siue amygdalon. Unde ridicule quidam uerbum Hebraicum ulam nomen esse urbis putant, cum ulam interpretetur prius. Ordo itaque iste est lectionis: Et uocauit nomen loci illius Bethel, et prius Luza uocabulum ciuitatis antique. Omnes Scripture uerbo ulam, siue elam, plene sunt, quod nichil aliud significat, nisi ante aut prius, uel uestibulum, siue superliminare, uel postes.

uouit etiam uotum dicens: Si fuerit Deus meus mecum, et custodierit me in uia per quam ambulo, et dederit  mihi panem ad uescendum, et uestimentum ad induendum, reuersusque fuero prospere ad domum patris mei, erit mihi Dominus in Deum, et lapis iste quem erexi in titulum, uocabitur Domus Dei, etc.  Quod autem uouit uotum si prosperaretur eundo et redeundo, et decimas promisit domui Dei future in loco illo, prophetia est domus Dei, ubi et ipse rediens Deo sacrauit, non illum lapidem Deum appellans, sed domum Dei, id est, quia in illo loco futura erat domus Dei.



CAPUT Xu. De aduentu Iacob in Mesopotamiam, ubi iuxta puteum Rachel agnouit.

 Profectus ergo Iacob uenit ad terram Orientalem; et uidit puteum in agro, tresque greges  ouium accubantes iuxta eum. Nam ex illo adaquabantur pecora, et os eius grandi lapide claudebatur, etc.  Figuraliter per oues iustorum populi significantur, sicut illud, quod dictum est in Euangelio: Statuet oues ad dexteram . Pastores uero prophete sunt, qui usque ad aduentum Domini, Spiritu sancto mundati, populum Isrel gubernabant. Lapis puteo superpositus figuram Domini preferebat; puteus, gratiam Spiritus sancti per predicationem Christi uenturam ad Ecclesiam ex gentibus, que obtecta erat, nondum adueniente et homine facto Christo. Aliter, per puteum baptismus, per agrum hic mundus exprimitur. Quod autem tres greges ouium accubare dicuntur iuxta puteum, significat eos, qui ad sancte Trinitatis fidem capiendam  pertinent, in humilitate expetere baptismi gratiam. Lapis, quia claudebat os putei, duritiam infidelitatis insinuat, qua abiecta, homines possunt rite baptismum percipere. Pastores autem doctores sunt Ecclesie, quia, amoto lapide per Iacob, adaquabant greges; quia, Christo auferente omnem infidelitatem ab eorum cordibus quos predestinauit ad baptismi sacramentum pertinere, rite credentes abluuntur unda purificationis. Item aqua putei significat scientiam ueteris Testamenti, quam lapis claudebat, quia littera legis sensum spiritualem in eo celabat; sed ueniente Christo lapis remotus est, cum per predicationem Noui Testamenti umbra legis exclusa, et ueritas Euangelii patefacta est.

 Adhuc loquebantur, et ecce Rachel ueniebat cum ouibus patris sui, nam gregem ipsa pascebat. Quam cum uidisset Iacob, et sciret consobrinam suam, ouesque Laban auunculi sui, amouit lapidem, quo puteus claudebatur, et adaquato grege, osculatus est eam; eleuataque uoce fleuit, et indicauit ei quod frater esset patris eius, et filius Rebecce, etc.  Quod uenit Rachel cum ouibus patris sui, et dicit Scriptura quod cum uidisset Iacob Rachel filiam Laban fratris matris sue, accessit et reuoluit lapidem ab ore putei, magis notandum est aliquid Scripturam pretermittere, quod intelligere debemus, quam ulla questio commouenda. Intelligitur enim quod illi cum quibus primo loquebatur Iacob, interrogati que esset que ueniebat cum ouibus, ipsi dixerunt filiam  esse Laban. Quam utique Iacob non nouerat, sed illius interrogationem responsionemque illorum Scriptura pretermittens intelligi uoluit quod scriptum est:

Osculatus est Iacob Rachel, et exclamans uoce sua fleuit, et indicauit quod frater esset patris eius, et quia filius Rebecce. Consuetudinis quidem fuit, maxime in illa simplicitate antiquorum, ut propinqui propinquos oscularentur, et hoc hodie fit in multis locis. Sed queri potest quomodo ab incognito illa osculum acceperit, sed postea indicauit Iacob propinquitatem suam. Ergo intelligendum est aut illum, qui iam audierit que illa esset, confidenter in eius osculum irruisse, aut postea Scripturam narrasse per recapitulationem, quod primo factum erat, id est, quod  indicauerat Iacob quis esset, sicut de paradiso postea dicitur, quomodo Deus eum instituerit, cum iam dictum esset quod plantauit paradisum, et posuerit illic hominem, quem finxerat, et multa per recapitulationem dicta intelliguntur.



CAPUT XuI. De seruitute Iacob, qua seruiuit Laban pro duabus filiabus eius, et significatione mystica earumdem filiarum.

Habebat uero Laban filias duas: nomen maioris Lia, minor appellabatur Rachel. Sed Lia lippis erat oculis. Rachel decora facie et uenusto aspectu. Quam diligens Iacob, ait: Seruiam tibi pro Rachel filia tua minore septem annis. Respondit Laban: Melius est ut tibi eam dem, quam uiro alteri; mane apud me.  Seruiuit igitur Iacob pro Rachel septem annis, et uidebantur illi pauci dies pre amoris magnitudine. Dixitque ad Laban: Da mihi uxorem meam, quia tempus expletum est ut ingrediar ad eam. Qui, uocatis multis amicorum turbis ad conuiuium, fecit nuptias; et uespere filiam suam Liam introduxit ad eum, dans ancillam filie Zelpham nomine, etc. Quod scriptum est, et seruiuit Iacob pro Rachel annis septem, et erant in conspectu eius uelut pauci dies, eo quod diligebat eam, querendum quomodo dictum sit, cum magis etiam breue tempus longum esse soleat amantibus. Dictum est ergo propter laborem seruitutis, quem facilem et leuem amor faciebat. Quid in his duabus uxoribus Iacob, Lia uidelicet et Rachel, nisi actiua et  contemplatiua uita signatur? Lia quippe interpretatur laboriosa, Rachel uero ouis, uel uisus principium. Actiua autem uita laboriosa est, quia desudat in opere. Contemplatiua uero simplex, ad solum uidendum principium anhelat, uidelicet ipsum qui ait: Ego principium, propter quod et loquor uobis . Beatus autem Iacob Rachel quidem concupierat, sed in nocte accepit Liam, quia uidelicet omnis qui conuertitur ad Dominum contemplatiuam uitam desiderat, quietem eterne patrie appetit, sed prius necesse est ut in nocte uite presentis operetur bona que potest, desudet in labore, id est, Liam accipiat, ut post, ad uidendum principium, in Rachel amplexibus requiescat.

Erat autem Rachel uidens et sterilis; Lia autem  lippa, sed fecunda. Rachel pulchra et infecunda, quia nimirum mens que contemplando otia appetit, plus uidet, sed minus Deo filios generat. Cum uero ad laborem se predicationis dirigit, minus uidet, sed amplius parit. Contemplatiua ergo uita speciosa est in animo; sed dum quiescere in silentio appetit, filios non generat ex predicatione. uidet et non parit, quia quietis sue studio minus se in aliorum collectionem succendit, et quantum introrsum conspicit, aperire aliis predicando non sufficit. Lia uero lippa et fecunda est, quia actiua uita dum occupatur in opere, minus uidet, sed dum modo per uerbum, modo per exemplum, ad imitationem suam proximos accendit, multos in bono opere filios generat; et si in contemplatione mentem tenere non ualet, ex eo tamen  quod agit exterius gignere sequaces ualet. Post Lie ergo complexus ad Rachelem Iacob peruenit, quod profecto quisque ante actiue uite ad fecunditatem iungitur, et post contemplatiue ad requiem copulatur.

Facto mane uidit Iacob Liam, et dixit ad socerum suum: Quid est quod facere uoluisti? Nonne pro Rachel seruiui tibi? Quare imposuisti mihi? Respondit Laban: Non est in loco nostro consuetudinis ut minores ante tradamus ad nuptias. Imple hebdomadam dierum huius copule, et hanc quoque dabo tibi opere quo seruiturus es mihi septem annis aliis. Acquieuit placito, et, hebdomada transacta, Rachel duxit uxorem, cui pater seruam Balam dederat, etc. Non igitur,  ut quidam male estimant, post septem annos alios Rachel accepit uxorem, sed post septem dies nuptiarum uxoris prime. Nam sequitur: Et ingressus est ad Rachel, et dilexit Rachel magis quam Liam, et seruiuit ei septem annis aliis.



CAPUT XuII. De generatione filiorum Iacob ex quatuor uxoribus.

uidens Dominus quod despiceret Liam, operuit uuluam eius, sorore sterili permanente. Que conceptum genuit filium, uocauitque nomen eius Ruben, etc. Omnium patriarcharum, propter compendium lectionis, etymologias nominum uolo pariter dicere.  Et uocauit, inquit, nomen eius Ruben, dicens: Quia uidit Dominus in humilitate mea. Ruben interpretatur uisionis filius

 Et concepit, inquit, alterum filium, et dixit: Quoniam exaudiuit me Dominus, eo quod odio me haberet uir meus, et dedit mihi etiam hunc; et uocauit nomen eius Simeon. Ab eo quod sit exaudita, Simeoni nomen imposuit. Simeon quippe interpretatur auditio. De tertio uero sequitur:

Et concepit adhuc, et peperit filium, et dixit: Nunc erit mecum uir meus, quia peperi ei tres filios; ideo uocauit nomen eius Leui. Ubi nos legimus, apud me erit uir meus, Aquila interpretatus est, applicabitur uir meus mihi, quod Hebraice dicitur ilaue, [Figure: [Hebrew text] 2Kb] , et a doctoribus Hebreorum aliter transfertur, ut dicant, persequetur me uir meus, id est: Non ambigo de amore in me uiri mei; erit mihi hac in uita comes, et eius dilectio me ad mortem usque deducet et prosequetur;  tres enim ei filios genui.

Et concepit et peperit, et genuit filium et dixit: Nunc super hoc confitebor Domino; et ob id uocauit nomen eius Iuda. Iuda confessio dicitur; a confessione utique confessoris nomen est dictum. uerumtamen hic confessio pro gratiarum actione aut pro laude accipitur, ut frequenter in psalmis et in Euangelio. Confiteor tibi, inquit, Pater Domine celi et terre , id est, gratias ago tibi, siue glorificabo te.

 Et concepit Bala, et peperit Iacob filium, et dixit Rachel: Iudicauit me Dominus, et exaudiuit uocem meam, et didit dedit filium; propterea uocauit nomen eius Dan. Causam nominis expressit, ut ab eo quod iudicasset se Dominus, filio ancille iudicii  nomen imponeret. Dan quippe interpretatur iudicium.

Et concepit adhuc, et peperit Bala ancilla Rachel filium secundum Iacob, et dixit Rachel: Habitare me fecit Deus habitatione cum sorore mea, et inualui; et uocauit nomen eius Nephtali. Causam nominis Nephtali multo aliter hic lex ponit, quam in libro Hebraicorum nominum scripta est. Unde et Aquila ait: , . Pro quo in Hebreo scriptum est, naphthule Elohim napthaleti, [Figure: [Hebrew text] 3Kb] . Unde a conuersatione, siue comparatione, quia utrumque sonat comparationem, siue conuersationem, hoc est, Nephtalim, filio nomen imposuit. Quod autem sequitur:

Et peperit Zelpha, ancilla Lie, Iacob filium, et dixit  Lia: In fortuna; et uocauit nomen eius Gad. Ubi nos posuimus in fortuna, et Grece dicitur , quod potest et euentus dici, in Hebreo habet bagad, [Figure: [Hebrew text] 2Kb] , quod Aquila interpretatur uenit accinctio, nos autem dicere possumus in procinctu. Ba. enim potest et prepositione sonare in, et uenit. Ab euentu ergo siue procinctu, qui gad dicitur, Gad Zelphe filius uocatus est. Sequitur:

Et peperit Zelpha ancilla Lie filium secundum Iacob, et dixit Lia: Beata ego, quia beatificant me mulieres; et uocauit nomen eius Aser diuitie. Male addite sunt diuitie, id est, , cum etymologia nominis Aser Scripture auctoritate pandatur dicentis: Et ab eo quod beatificant me mulieres, et ab eo quod beata  dicatur ab omnibus, filium suum beatum uocauerit. Aser ergo non diuitie, sed beatus dicitur, duntaxat in presenti loco. Nam in aliis, secundum ambiguitatem uerbi, possunt et diuitie sic uocari.

Et audiuit Deus Liam, et concepit, et peperit Iacob filium quintum, et dixit Lia: Dedit Dominus mercedem meam, quia dedi ancillam meam uiro meo, et uocauit nomen eis Issachar. Etymologiam nominis Septuaginta interpretes ediderunt, est merces. Non igitur, ut plerique addito pronomine male legunt, estimandum est ita scriptum esse, quod est merces, sed totum nomen interpretatur, est merces. Ies, [Figure: [Hebrew text] 4Kb] , quippe dicitur, est, et sachar, [Figure: [Hebrew text] 4Kb] , merces. Hoc autem ideo, quia mandragoris filii Ruben introitum qui Racheli debebatur ad se uiri emerat. Sequitur:

 Et concepit Lia adhuc, et peperit filium sextum Iacob, et dixit Lia: Dotauit me Dominus dote bona. Ex hoc tempore habitabit mecum uir meus, quia peperi ei sex filios. Et uocauit nomen eius Zabulon. Ubi nos posuimus, habitabit mecum, et Septuaginta interpretati sunt, diliget me, in Hebreo habetur, Isboleni, [Figure: [Hebrew text] 2Kb] et est sensus: Quia sex filios genui Iacob, propterea iam secura sum; habitabit namque mecum uir meus: unde et filius meus uocetur habitaculum. Male igitur et uiolenter in libro Nominum, Zabulon fluctus noctis interpretatur.

Et post hoc peperit filiam, et uocauit nomen eius Dina. Hec transfertur in causam, quam significantius Grece uocant. Iurgii namque in Sichimis causa exstitit. Post filios et parentum ponenda sunt  nomina. Lia interpretatur laborans. Rachel ouis: cuius filius Ioseph, ab eo quod sibi alium addi mater optauerat, uocatur augmentum. Nunc autem quid rerum significauerint quatuor uxores Iacob, querendum est, quarum due libere, due ancille fuere. uidimus namque Apostolum in libera et ancilla, quas habebat Abraham, duo Testamenta intelligere. Sed ibi in una et una facilius apparet quod dicitur, hic autem due sunt et due. Deinde ibi ancille filius exheredatur. Hic uero ancillarum filii simul cum filiis liberarum terram promissionis accipiunt. Unde procul dubio aliquid significatur, quanquam due libere uxores Iacob, ad nouum testamentum, quo in libertate uocati sumus existimentur pertinere, non tamen frustra due sunt, nisi quia due uite nobis  in Christi corpore predicantur: una temporalis, in qua laboramus; alia eterna, in qua dilectionem Dei contemplabimur. Lia namque interpretatur laborans. Rachel autem uisus principium, siue uerbum. Actio ergo huius uite, in qua uiuimus ex fide, laboriosa est in operibus, et incerta quo exitu perueniat ad utilitatem eorum quibus consulere uolumus. Ipsa est Lia prior uxor Iacob, ac per hoc et infirmis oculis fuisse commemoratur. Cogitationes namque mortalium timide, et incerte sunt prouidentie nostre. Spes uero eterne contemplationis Dei, habens certam intelligentiam ueritatis, ipsa est Rachel: unde et dicitur bona facie et pulchra specie. Hanc amat enim omnis pie studiosus, et propter hanc seruit  gratie Dei, qua peccata nostra et si fuerint sicut phenicium, tanquam nix dealbabuntur. Laban quippe interpretatur dealbatio, cui seruiuit Iacob propter Rachel. Neque enim se quisque conuertit sub gratia remissionis peccatorum seruire iustitie, nisi ut quiete uiuat in uerbo, ex quo uidetur principium, quod est Deus. Ergo propter Rachel, non propter Liam seruitur. Nam quis tantum amauerit in operibus iustitie laborem actionum atque passionum? quis eam uitam propter seipsam petierit? sicut nec Iacob Liam, sed tantum sibi in nocte suppositam in usu generandi amplexus, fecunditatem eius expertus est. Dominus enim eam, quia per seipsam diligi non poterat primo, ut ad Rachel perueniretur tolerari fecit, deinde propter filios commendauit. Ita uero  utilis unusquisque Dei seruus sub dealbationis peccatorum suorum gratia constitutus, quid aliud amans, et in sua conuersatione meditatur, nisi doctrinam sapientie? Quam plerique suscepturos putant statim, ut se in septem preceptis legis exercuerint, que sunt de dilectione proximi ne cuique noceatur, id est: Honora patrem tuum et matrem. Non mechaberis. Non occides. Non furaberis. Non falsum testimonium dices. Non concupisces uxorem proximi tui. Non concupisces rem proximi tui . Quibus obseruatis, posteaquam homini pro concupita dilectione doctrine, per tentationes uarias, quasi per huius seculi noctem tolerantia laboris adheserit, uelut pro Rachel Lia inopinata coniungitur, et hanc sustinet, ut ad illam perueniat, si perseueranter amat acceptis  septem aliis preceptis, ac si ei dicatur: Serui alios septem annos pro Rachel, ut sit pauper spiritu, mitis, lugens, esuriens et sitiens iustitiam, misericors, mundi cordis, pacificus. uellet enim homo, si fieri posset, sine ulla tolerantia laboris que in agendo patiendoque est amplectenda, statim ad pulchre contemplationis delicias peruenire, sed hoc non potest in terra morientium. Hoc namque uidetur significare, quod dictum est ad Iacob: Non est moris in loco hoc ut minor habeatur priusquam maior. Quia non absurde maior appellatur, qui tempore prior est. Prior est autem in hominis eruditione labor boni operis, quam requies contemplationis. Ad unum ergo contendendum, sed propter hoc multa referenda sunt. Itaque due sunt uxores Iacob libere, ambe  quippe sunt filie remissionis peccatorum, hoc est dealbationis, quod est Laban, uerumtamen una amatur, alia toleratur. Sed que toleratur, ipsa prius et uberius fecundatur, ut si non propter seipsam, certe propter filios diligatur. Labor namque iustorum maximum fructum habet in eis quos regno Dei generat inter multas tribulationes et tentationes, predicando Euangelium ad eos qui sunt in laboribus abundantius, in plagis supra modum, in mortibus sepius, propter quos habet foris pugnas, intus timores, quosque gaudium et coronam suam uocant. Nascuntur autem eis facilius atque copiosius ex illo sermone fidei, quo predicant Christum crucifixum. Rachel autem clara aspectu mente excedit Deo, et  uidet in principio uerbum Deum apud Deum, et uult parere, et non potest, quia Generationem eius quis enarrabit? Ideoque contemplandi otia appetit, ut diuinitatem ineffabilem cernat. uacare uult ab omni negotio, et ideo sterilis, quia in uariis pressuris non subuenit. Sed quia ipsa interdum procreandi caritate inardescit , uidet sororem labore agendi filiis abundantem, et dolet potius currere homines ad eam uirtutem, qua eorum necessitatibus consulatur, quam ad illam unde diuinum aliquid discitur. Hic dolor figuratus uidetur in eo quod scriptum est: Et zelauit Rachel sororem suam. Proinde quia purus intellectus spiritualis substantie uerbis carne editis exprim non potest, elegit doctrina sapientie per quaslibet corporeas similitudines  insinuare diuinas, sicut elegit Rachel ex uiro suo et ancilla suscipere filios, quam sine filiis omnino remanere. Bala quippe, ancilla Rachel, interpretatur inueterata. De uetere quippe uita, carnalibus sensibus dedita, corporee cogitantur imagines, etiam cum aliquid de spirituali et incommutabili substantia Diuinitatis auditur. Suscipit et Lia de ancilla sua liberos, amore habendi numerosiores proles accensa. Inuenimus autem Zelpham ancillam eius interpretari os dicens, quapropter hec ancilla illos figurat quorum in predicatione fidei euangelice os erat, et cor non erat. De quibus scriptum est: Populus hic labiis me honorat, cor autem eorum longe est a me . De quibus Apostolus dicit: Qui predicas non furandum furaris .  uerumtamen, ut etiam per hanc conditionem libera illa uxor Iacob laborans filios heredes regni suscipiat, ideo Dominus dicit: Que dicunt facite; que autem faciunt, facere nolite . Unde et Apostolus: Siue, inquit, occasione, siue ueritate, Christus annuntietur; et in hoc gaudeo, sed et gaudebo ; tanquam et ancilla pariente, de prole numerosiore letatur. Est uero quidam Lie fetus ex beneficio Rachel editus, cum uirum suum secum debita nocte concubiturum, acceptis a filio Lie mandragoricis malis, cum sorore cubare permittit. Quid enim de mandragora dicendum est? Proinde rem comperi pulchram et suaue olentem, sapore autem insipido; et ideo in illo mandragoric pomo figurari intelligam famam bonam popularem.  Unde dicit Apostolus: Oportet etiam testimonium habere bonum ab eis qui foris sunt ; qui licet parum sapiant, reddunt tamen plerumque labori eorum per quos sibi consulitur, et splendorem laudis, et odorem bone opinionis. Nec ad istam gloriam popularem primi perueniunt eorum qui sunt in Ecclesia, nisi quicunque in actionum periculis et labore uersantur. Propterea Lie filius mala mandragorica inuenit exiens in agrum, id est, honeste ambulans ad eos qui foris sunt. Doctrina uero illa sapientie que a uulgi strepitu remotissima, in contemplatione ueritatis dulci delectatione defigitur, hanc popularem gloriam quantulumcunque non assequeretur, nisi per eos qui in mediis turbis, agendo  ac suadendo, populis presunt, quia dum isti actuosi et negotiosi homines, per quos multitudinis administratur utilitas, et quorum auctoritas populis chara est, testimonium perhibent etiam uite propter studium conquirende et contemplande ueritatis, otiose quodammodo mala mandragorica per Liam ueniunt ad Rachel, ad ipsam uero Liam per filium primogenitum, id est, per honorem fecunditatis eius, in quo est omnis fructus laboriose atque inter certamina tentationum periclitantis actionis, quam plerique bono ingenio prediti studioque flagrantes, quamuis idonei regendis populis esse possint, tamen euitant propter turbulentas occupationes, et in doctrine otium toto pectore, tanquam in speciose Rachel feruntur amplexus. Et quia bonum est ut etiam hec  uita latius innotescens popularem gloriam mereatur, iniustum est autem ut eam consequatur, si amatorem suum administrandis ecclesiasticis curis aptum et idoneum in otio detinet, nec gubernationem communis utilitatis impartit; propterea Lia sorori sue dixit:

Paruum est tibi quod uirum meum accepisti, insuper et mandragoras filii mei uis accipere? Per unum uirum significans eos omnes qui cum sint agendi uirtute habiles et digni quibus regimen Ecclesie committatur ad dispensandum fidei sacramentum, studio doctrine accensi, atque indagande et contemplande sapientie, se ab omnibus actionum molestiis remouere, atque in otio discendi aut docendi uolunt consedere. Ita ergo dictum est: Paruum est tibi  quod accepisti uirum meum, insuper et madragoras filii mei uis accipere? Ac si diceret: Paruum est quod homines ad laborem rerum regendarum necessarios in otio detinet uita studiosorum, insuper et popularem gloriam requiret? Proinde ut eam iuste comparet, impartit Rachel uirum sorori sue illa nocte, ut scilicet, qui uirtute laboriosa regimini populorum accommodati sunt, etiam si scientie uacare elegerint, suscipiant experientiam tentationum, curarum quoque sarcinam pro utilitate communi, ne ipsa doctrina sapientie, cui uacare statuerant, blasphemetur, neque adipiscatur ab imperitioribus populis existimationem bonam, quod illa poma significant, et quod necessarium est ad exhortationem discentium. Sed plane, ut hanc curam suscipiant,  ui coguntur satis, et hoc significatum est, quod cum ueniret de agro Iacob, occurrit ei Lia, eumque detinens ait: Ad me intrabis, conduxi enim te pro mandragoris filii mei. Tanquam diceret: doctrine quam diligis uis conferre bonam opinionem? noli fugere officiosum laborem. Hec in Ecclesia geri quisquis aduerterit cernit, et experitur in exemplis quod intelligimus in libris. Quis non uideat hoc geri toto orbe terrarum, uenire homines ab operibus seculi, et ire in otium cognoscende et contemplande ueritatis, tanquam in amplexu Rachel, et excipi de transuerso ecclesiastica necessitate, atque ordinari in laborem, tanquam Lia dicente, Ad me intrabis? Quibus istud mysterium Dei dispenantibus, ut in  nocte huius seculi filios generent fidei, laudatur etiam a populis illa uita, cuius amore conuersi, spem seculi reliquerunt, et ex cuius professione ad misericordiam regende plebis assumpti sunt. Id enim agunt in omnibus laboribus suis, ut illa professio qua se conuerterant, quia tales rectores populi dedit, latius et clarius glorificetur, tanquam non recusantes noctem Lie, ut Rachel pomis suaue olentibus et clare nitentibus potiatur. Que aliquando et ipsa, misericordia Dei prestante, per seipsam parit, uix tandem quidem, quia perrarum est ut In principio erat uerbum, et uerbum erat apud Deum, et Deus erat uerbum , et quidquid de hac re pie sapienterque dicitur, sine phantasmate carnalis cogitationis, et salubriter, uel ex parte capiatur.  Alio quoque sensu Liam et Rachel uictorinus martyr et ceteri in similitudinem Ecclesie uel Synagoge interpretati sunt. Liam enim maiorem natu Synagoge tenuisse typum estimabant, quia prior Dei genuit populum. Hec quidem et oculis legitur grauida, quia lex per Moysen data cooperta est atque signata. Rachel autem, iunior et pulchra, prius sterilis et postmodum fecunda, similitudo est Ecclesie: iunior quia tempore posterior; pulchra, quia sancta corpore et spiritu. Oculi eius decori, quia Euangelium perspicere meruerunt; que etiam tandiu sterilis fuit, quousque Synogoga populum generauit. Cur autem pro Rachel seruiuit, et supponitur ei Lia maior, nisi quia Dominus, ut Ecclesiam assumeret, prius Synagogam sibi coniunxit? Seruitus itaque ipsa  Iacob septem annorum pro duabus uxoribus huius uite presentis tempus significat, quia per septem dies euoluitur, in qua Dominus formam serui accepit, factus obediens paterne uoluntati usque ad mortem. Ille enim pro omnibus seruiuit, et Dominus noster ait: Non uenit filius hominis ministrari, sed ministrare . Ille oues pauit, et Dominus in Euangelio dicit: Ego sum pastor bonus . Ille mercedis lucro uarium sibi pecus abstulit: Christus diuersarum gentium uarietatem sibimet congregauit. Ille tres uirgas amputatis corticibus, in alueis aquarum apposuit, ut earum contemplatione multiplicarentur eius oues, et Dominus noster in aqua baptismatis, trium personarum nomina, Patris, et Filii, et Spiritus sancti, populo fideli proposuit,  ut quisquis hoc pleno corde perspexerit, efficiatur ouis Dei. Qualiter autem hec res secundum historiam intelligi debeat, non est pretereundum.



CAPUT XuIII. De seruitute Iacob, qua seruiuit Laban pro gregibus suis.

Petente igitur Iacob suum socerum, ut cum uxoribus et liberis suis liceret sibi ad parentes redire, suasit ei Laban, ut secum maneret aliquantum temporis, dixitque ei:

Quid dabo tibi? At ipse respondit. Nihil uolo. Sed si feceris quod postulo, iterum pascam, et custodiam pecora tua. Gyra omnes greges tuos, et separa cunctas oues uarias, et sparso uellere, et quodcunque fuluum et  maculosum uariumque fuerit, tam in ouibus, quam in capris, erit merces mea; respondebitque mihi cras iustitia mea, quando placiti tempus aduenerit coram te, etc. Multum apud Septuaginta interpretes confusus est sensus, et usque in presentem diem nullum potui inuenire nostrorum qui ad liquidum quid in hoc loco diceretur exponeret. uis, inquit, Iacob me seruire tibi etiam alios septem annos? fac, quod postulo. Separa omnes discolores et uarias tam oues, quam capras, et trade in manus filiorum tuorum. Rursumque ex utroque grege alba et nigra pecora, id est, unius coloris da mihi. Si quid igitur ex albis et nigris, que unius coloris, sunt, uarium natum fuerit, meum erit. Si quid uero unius coloris, tuum. Rem non difficilem postulo. Tecum facit natura pecorum,  ut alba ex albis, et nigra nascantur ex nigris, mecum erit iustitia mea, dum Deus humilitatem meam respicit et laborem. Optionem Laban datam libenter arripuit, et ita ut Iacob postulabat faciens, trium dierum iter inter Iacob et suos filios separauit, ne quis ex uicinitate pecoris nasceretur dolus. Itaque Iacob nouam stropham commentus est, et contra naturam albi et nigri pecoris naturali arte pugnauit. Tres enim uirgas populeas, et amygdalinas, et maligranati, quanquam Septuaginta styraceas, et nuceas, et plataninas, habeant, ex parte decorticans, uarium uirgarum fecit colorem, ut ubicunque in uirga corticem reliquisset antiquus permaneret color; ubi uero tulisset corticem, color candidus panderetur. Obseruabat ergo Iacob, et  tempore quo ascendebantur pecora et post calorem diei ad potandum auide pergebant, discolores uirgas ponebat in canalibus, et admissis arietibus et hircis, in ipsa potandi auiditate oues et capras faciebat ascendi, ut ex duplici desiderio, dum et auide bibunt et ascenduntur a maribus, tales fetus conciperent, quales umbras arietum et hircorum desuper ascendentium in aquarum speculo contemplabantur. Ex uirgis enim in canalibus positis uarius etiam erat imaginum color. Nec mirum hanc in conceptu feminarum esse naturam, ut quales perspexerint siue mente conceperint, in extremo uoluptatis estu, quo concipiunt, talem sobolem procreent, cum hoc ipsum etiam in equarum gregibus apud Hispanos dicatur fieri, et Quintilianus in ea controuersia qua accusatur  matrona quod Aethiopem peperit, pro defensione illius argumentetur hanc conceptuum esse naturam quam supra diximus. Et scriptum reperitur in libris antiquissimi et peritissimi medici Hyppocratis, quod mulier quedam suspicione adulterii fuerat punienda, cum pulcherrimum peperisset, utrique parenti generique dissimilem, nisi memoratus medicus soluisset questionem, illos monens querere num forte aliqua talis pictura esset in cubiculo, qua inuenta, mulier a suspicione liberata est.  Sed ad hanc rem, quam fecit Iacob, uirgarum ex diuersis arboribus trium copulatio quid contulerit utilitatis, quod attinet ad uarias pecudes multiplicandas, non apparet omnino, nec aliquid ad hoc commodum interest,  utrum ex unius generis ligno uarientur uirge, an plura sint lignorum genera, cum sola queratur colorum uarietas. Ac per hoc inquiri cogit prophetiam, et aliquam figuratam significationem res ista: quam sine dubio ut propheta fecit Iacob, et ideo nec fraudis arguendus est. Non enim tale aliquid, nisi relatione spirituali eum fecisse credendum est. Postquam autem nati fuerant agni et hedi uarii et discolores ex albis et unius coloris gregibus, separabat illos Iacob, et procul esse faciebat a pristino grege. Si qui autem nascebantur unius coloris, id est, albi uel nigri, tradebat in manus filiorum Laban, et ponebat uirgas, quas discolorauerat [discoriauerat] in canalibus, ubi effundebantur aque, et ueniebant ad potandum, contra pecora, ut conciperent  eo tempore cum uenirent ad potandum. Et concipiebant pecora contra uirgas Iacob, quas posuerat ante pecora in canalibus ad concipiendum in eis, et in serotinis ouibus non ponebat, et fiebant serotina Laban, et temporanea Iacob. Hoc in Septuaginta interpretibus non habetur; sed pro serotinis et temporaneis, aliud nescio quid, quod ad sensum non pertinet, transtulerunt. Quod autem dicit Scriptura, hoc est: Iacob prudens et callidus, iustitiam et equalitatem etiam in noua arte seruabat. Si enim omnes agnos et hedos uarios pecora procreassent, erat aliqua suspicio doli, et aperte huic rei Laban inuidus contraisset. Ergo ita omnia temperauit; ut et ipse fructum sui laboris acciperet, et Laban non penitus spoliaretur; sed si quando oues  et capre primo tempore ascendebantur, quia melior est uernalis [uernus] fetus, ante ipsas ponebat uirgas, ut uaria soboles nasceretur. Quecunque autem oues et capre sero querebant marem, ante harum oculos non ponebat uirgas, ut unius coloris pecora nascerentur; et quidquid nascebatur primum, suum erat, quia discolor et uarium erat; quidquid postea, Laban. Unius enim tam in nigro quam in albo coloris pecus oriebatur. In eo autem loco ubi scriptum est, ut conciperent in uirgis, in Hebreo habet, iehammenna [Figure: [Hebrew text] 2Kb] . uim uerbi Hebraici, nisi circuitu exprimere non possum. Iehammenna enim proprie dicitur extremus in coitu calor, quo corpus omne concutitur, et patranti uoluptati uicinus est finis.  Potest autem et secundum mysticum sensum, hoc  factum et alio modo intelligi. Intellectus sacri eloquii inter textum et mysterium tanta est libratione pensandus, ut utriusque partis lance moderata, hunc neque nimie discussionis pondus deprimat, neque rursum torpor incurie uacuum relinquat. Multe quippe eius sententie tanta allegoriarum conceptione sunt grauide, ut quisquis eas ad solam tenere historiam nititur, earum notitia per suam incuriam priuetur. Nonnulla uero ita exterioribus preceptis inseruiunt, ut si quis eas subtilius penetrare desideret, intus quidem nichil inueniat, sed hoc sibi etiam quod foris loquuntur abscondat. Unde bene quoque narratione historica per significationem dicitur:

Tollens Iacob uirgas populeas uirides et amygdalinas  et ex platanis, ex parte decorticauit eas, et reliqua. Quid est uirgas uirides et amygdalinas atque ex platanis ante oculos gregum ponere, nisi per Scripture seriem antiquorum Patrum uitas atque sententias in exemplum populis prebere? Que nimirum quia iuxta rationis examen recte sunt, uirge nominantur. Quibus ex parte corticem subtrahit, ut in his que exspoliantur, intimus candor appareat; et ex parte corticem seruat, si ut fuerant exterius in ueritate permaneant; uariusque uirgarum color efficitur, dum cortex ex parte subtrahitur, et ex parte retinetur. Ante considerationis enim nostre oculos predicantium Patrum sententie quasi uirge uarie ponuntur, in quibus dum plerumque intellectum littere fugimus, quasi corticem subtrahimus; et dum intellectum  littere plerumque sequimur, quasi corticem reseruamus. Dumque ab ipsis cortex littere subtrahitur, allegorice candor interior demonstratur; et cum cortex relinquitur, exterioris intelligentie uirentia exempla monstrantur. Quas bene Iacob in aque canalibus posuit, quia et Redemptor noster in libris eas sacre scientie, quibus nos intrinsecus infundimur, fixit. Has aspicientes arietes cum ouibus ceunt, quia rationales nostri spiritus intellectus, dum earum intentione defixi sunt, singulis quibus actionibus permiscentur tales fetus operum procreant, qualia exempla precedentium in uocibus preceptorum uident; et diuersum colorem prolis boni operis habent quia nonnunquam subtracta littere cortice, acutius interna considerant, et reseruato nonnunquam historie  tegmine, bene se in exterioribus formant.

Ditatusque est homo ultra modum; et habuit greges multos, et ancillas, et seruos, camelos et asinos.



CAPUT XIX. De reditu Iacob ex Mesopotamia cum uxoribus et liberis, et pacto quod cum Iacob iniuit Laban.

 Postquam autem audiuit uerba filiorum Laban dicentium: Tulit Iacob omnia que fuerunt patris nostri, et de illius facultate ditatus, factus est inclytus, animaduertit quoque faciem Laban quod non esset erga se sicut heri et nudiustertius, maxime dicente sibi Domino: Reuertere in terram patrum tuorum, et ad generationem tuam, eroque tecum. Misit et uocauit Rachel et Liam in agrum, ubi pascebat greges, dixitque eis: uideo faciem patris uestri, quod non sit  erga me sicut heri et nudiustertius. Deus autem patris mei fuit mecum, et ipse nostis quod totis uiribus meis seruierim patri uestro. Sed pater uester circumuenit me, et mutauit mercedem meam decem uicibus, et reliqua. Et pater uester, inquit, mentitus est mihi et mutauit mercedem meam decem uicibus; et non dedit ei Deus ut noceret mihi. Si dixerat hoc: uarium pecus erit merces tua, nascebatur omne pecus uarium; et si dixerat: unius coloris erit merces tua, nascebatur omne pecus unius coloris. Pro eo quod nos posuimus, mutauit mercedem meam decem uicibus, Septuaginta interpretes posuerunt, decem agnis, nescio qua opinione ducti, cum uerbum Hebraicum monim [Figure: [Hebrew text] 2Kb] , numerum magis quam agnos sonet.  Denique et ex consequentibus hic magis sensus probatur, quod per singulos fetus semper Laban conditionem mutauerit. Si uidebat uarium nasci pecus, post fetum dicebat: uolo ut in futuro mihi uaria nascantur. Iacob quippe hoc audito, uirgas in canalibus non ponebat, ut futuros fetus sibi pecora unius coloris procrearent. Rursum cum uidisset unius coloris nasci pecora Laban, sue partis ea fieri debere dicebat. Et quid plura? usque ad uices decem semper a Laban pecoris sui Iacob mutata conditio est; et quodcunque sibi proposuerat ut nasceretur, in colorem contrarium uertebatur. Ne cui autem in sex annis decem pariendi uices incredibiles uideantur, lege uirgilium, in quo dicitur:

Bis grauide pecudes.
 Natura autem Italicarum ouium et Mesopotamie una esse traditur.

Responderunt Rachel et Lia: Nunquid habemus residui quidquam in facultatibus et hereditate domus patris nostri? Nonne quasi alienas reputauit nos, et uendidit, conceditque pretium nostrum? sed Deus tulit opes patris nostri, et nobis eas tradidit ac filiis nostris. Unde omnia que precepit tibi Dominus fac. Surrexit itaque Iacob, et impositis liberis et coniugibus suis super camelos abiit; tulitque omnem substantiam, et greges, et quidquid in Mesopotamia acquisierat, pergens ad Isaac patrem suum in terram Chanaan. Eo tempore Laban ierat ad tondendas oues suas, et Rachel furata est idola patris sui, et reliqua. Ubi nunc idola legimus, in Hebreo theraphim, [Figure: [Hebrew text] 2Kb] , scriptum  est, que Aquila , id est figuras, uel imagines, interpretatur. Hoc autem ideo, ut sciamus quid in Iudicum libro theraphim sonet.

Nuntiatum est Laban die tertio quod fugeret Iacob; qui assumptis fratribus suis, persecutus est eum diebus septem, et comprehendit eum in monte Galaad, etc. Non quod eo tempore Galaad mons diceretur, sed per anticipationem, ut frequenter diximus, illo uocatur nomine, quo postea nuncupandus est.

Non es passus, inquit, Laban ad Iacob, ut oscularer filios meos ac filias, etc. Filios ac filias Iacob, Laban suos more Scripture sacre, quo filios seu fratres cognatos appellat, sicut in sequentibus ostendetur, ubi scriptum est: Dixitque Iacob fratribus suis: Afforte lapides, filios, fratrum nomine nuncupans,  et in Euangelio filios Marie matertere Domini fratres Domini appellat. Post longam igitur seruitutem quam Iacob apud socerum suum pro uxoribus uel pro mercede sustinuit, precepit ei Deus ut reuerteretur ad patriam suam.  Tunc ignorante socero suo, cum uxoribus suis, cum comitatu properauit. Laban autem consecutus est eum in monte Galaad cum furore, atque idola que Rachel furata est, apud eum requisiuit nec reperit. Quid ergo sibi hoc ipsum figuraliter uelit dicamus. Dum enim Laban superius aliam gerat personam, nunc tamen diaboli typum figurat. Laban quippe interpretatur dealbatio: Dealbatio autem diabolus non inconuenienter accipitur, quia cum sit tenebrosus ex merito, transfigurat  se uelut in angelum lucis. Huic seruiuit Iacob, id est, ex parte reproborum Iudaicus populus, ex cuius carne incarnatus Dominus uenit. Potest etiam per Laban mundus hic exprimi, qui cum furore Iacob sequitur, quia eleetos quosque, qui Redemptoris nostri membra sunt, persequendo opprimere conatur. Huius filiam, id est, seu mundi, siue diaboli, Iacob abstulit, cum Christus sibi Ecclesiam coniunxit: quam et de domo patris abstulit, quia ei per Prophetam dicit: Obliuiscere populum tuum, et domum patris tui . Quid uero in idolis, nisi auaritia designatur? Unde et per Paulum dicitur: Et auaritia, que est idolorum seruitus . Laban ergo ueniens apud Iacob, idolum non inuenit, quia, ostensis mundi thesauris, diabolus in Redemptore  nostro uestigia concupiscentie terrene non reperit, sed que Iacob non habuit, ea Rachel sedendo cooperuit. Per Rachel quippe, que Dei ouis dicitur, Ecclesia figuratur. Sedere autem, est humilitatem penitentie appetere, sicut scriptum est: Surgite postquam sederitis . Rachel ergo idola sedendo operuit, quia sancta Ecclesia Christum sequens, uitium terrene concupiscentie per humilitatem penitentie cooperuit. De hac coopertione uitiorum per Prophetam dicitur: Beati quorum remisse sunt iniquitates, et quorum tecta sunt peccata . Nos igitur Rachel illa significauit, qui idola sedendo premimus, si culpas auaritie penitendo damnamus. Que utique auaritie immunditia, non illis qui uiriliter currunt, quibus dicitur, uiriliter agite et confortetur  cor uestrum , sed his maxime euenit, qui quasi effeminato gressu gradientes, per blandimenta seculi resoluuntur. Unde et illic eiusdem Rachelis hec uerba sunt: iuxta consuetudinem feminarum nunc accidit mihi, id est, quasi muliebria se habere innotuit. Sumpsit autem Iacob lapidem, et constituit eum in titulum, etc. Diligenter animaduertendum est quomodo istos titulos in cuiuslibet rei testimonio constituebant, non ut eos pro diis colerent, sed ut eis aliquid significarent.

Dixit Iacob fratribus suis: Colligamus lapides, et congregatis lapidibus fecerunt aceruum et comederunt super eum. Et uocauit illum Laban Aceruum testimonii, et Iacob Aceruum testis. Aceruus lingua Hebrea gal, [Figure: [Hebrew text] 6Kb] , dicitur, ed, [Figure: [Hebrew text] 6Kb] , uero testimonium. Rursum,  Syra lingua aceruus igar, [Figure: [Hebrew text] 6Kb] appellatur, testimonium saadutha, [Figure: [Hebrew text] 6Kb] . Iacob igitur aceruum testimonii, hoc est Galaad, lingua appellauit Hebrea; Laban uero ad ipsum, id est, aceruum testimonii, igar saadutha gentis sue sermone uocauit. Erat enim Syrus, et antiquam linguam parentum prouincie in qua habitabat sermone mutauerat.

Dixitque Laban: Tumulus iste testis erit inter me et te hodie, et idcirco coappellatum est nomen eius Galaad, id est, tumulus testis. Notandum tamen quod aceruum lapidum quem inter se constituerant Laban et Iacob, aliquanta diuersitate appellauerunt, sicut in quibusdam exemplaribus scriptum reperitur, ut eum uocaret Laban Aceruum testimonii, Iacob  Aceruum testis. Traditur ab eis qui et Syram et Hebream linguam nouerunt, propter proprietates uniuscuiusque lingue factum. Fieri enim solet ut alia lingua non dicatur uno uerbo, quod alia dicitur, et uicinitate significationis quidque appelletur. Nam postea dicitur: Propter hoc appellatum est nomen Aceruus testis. Hoc enim medie positum est, quod utrique, conueniret, et ei qui dixerat, Aceruus testimonii, et ei qui dixerat, Aceruus testis.  Mystice autem inter fideles, tam Iudeos quam gentiles, testis est lapis eminens in similitudinem Christi, et aceruus lapidum qui est multitudo credentium.

Intueatur Dominus et iudicet inter nos, quando recesserimus a nobis. Si afflixeris filias meas, et si introduxeris uxores alias super eas, nullus sermonis  nostri testis est, absque Deo qui presens aspicit.  Quid est quod Laban dicit: Nullus sermonis nostri est testis, nisi forte nemo extraneorum? Aut propter testificationem Dei quem ita habere deberent, tanquam nemo cum eis esset, quem testimonio eius adiungerent.

Et iurauit Iacob per timorem patris sui Isaac. Per timorem utique quo timebat Deum; quem timorem etiam superius commendauit, cum diceret: Deus patris mei Abrahe, et timor patris mei Isaac.

Laban uero, de nocte consurgens, osculatus est filios ac filias suas, et benedixit illis; reuersusque est in locum suum. Quod autem Laban et Iacob ambo uiam que ducit trans fluuium in terram repromissionis ire ceperunt, sed tamen ambo usque ad destinatum locum  cum non peruenerunt, quia Laban accepto itinere destitit, non inconuenienter significare potest duos populos tentantes ire per baptismum ad terram Ecclesie; sed Iacob illuc progrediente, Laban reuersus est, quia filiis lucis in profectu uirtutum per baptismum ad futuram patriam properantibus, reprobi de incepto studio retro labuntur, et ad pristinas sordes reuertuntur. Unde et sequitur:

 Iacob quoque abiit in itinere quo ceperat; fuerunt que ei obuiam angeli Dei. Quos cum uidisset ait: Castra Dei sunt hec. Et appellauit nomen loci illius Mahanaim, [Figure: [Hebrew text] 2Kb] , id est, castra . Castra Dei que uidit Iacob in itinere, nulla dubitatio est quod angelorum fuerat multitudo. Ea quippe in Scripturis militia celi nuncupantur. Ubi castra hic posita  sunt, in Hebreo habet mahanaim, ut sciamus, si quando interpretatum in alio loco ponitur, quem locum significet; et pulchre ad fratrem iturus inimicum, angelorum se comitantium excipitur choris.



CAPUT XX. De eo quod munera misit Esau fratri suo; et de luctamine uiri cum eo a quo benedictus est.

Misit autem et nuntios ante se ad Esau fratrem suum in terram Seir regionis Edom; precepitque ei dicens: Sic loquimini domino meo Esau: Hec dicit frater tuus Iacob: Apud Laban peregrinatus sum, et fui usque in presentem diem. Habeo boues et asinos, oues et seruos, atque ancillas: mittoque nunc legationem ad dominum meum, ut inueniam gratiam in  conspectu tuo. Reuersi sunt nuntii ad Iacob dicentes: uenimus ad Esua fratrem tuum, et ecce properat in occursum tibi, cum quadringentis uiris. Timuit Iacob ualde, et perterritus diuisit populum qui secum erat; greges quoque, et oues, et boues, et camelos, in duas turmas, dicens: Si uenerit Esau ad unam turmam et percusserit eam, alia turma que reliqua est, saluabitur. Nuntiato sibi fratre suo Iacob ueniente obuiam ei cum quadringentis, turbatus est quidem, et mente confusus, quoniam timuit ualde, et uisum est homini perturbato diuisam multitudinem suam in duo castra disponi. Ubi queri potest quomodo habuerit fidem de promissis Dei, quandoquidem dixit: Si uenerit ad castra prima frater meus et occiderit ea, erunt secunda in salutem. Sed etiam hoc fieri potuit, ut  euerteret castra eius Esau, et tunc Deus post illam afflictionem, adesset et liberaret eum, et que promisit impleret. Et admonendi fuimus hoc exemplo, ut quamuis credamus in Deum, faciamus tamen que facienda sunt ab hominibus in presidium salutis, ne pretermittentes ea, Deum tentare uideamur. Denique post hec que uerba dicat idem Iacob, considerandum est.

Deus, inquit, patris mei Abraham, et Deus patris mei Isaac, Domine, qui dixisti mihi, Recurre in terram generationis tue, et benefaciam tibi, idoneus es mihi ab omni iustitia et ab omni ueritate que fecisti puero tuo. In uirga enim mea ista, transiui Iordanem hunc. Nunc autem factus sum in duo castra. Erue me de manu fratris mei, de manu Esau, quia ego  timeo illum, ne cum uenerit feriat me, et matres super filios. Tu autem dixisti: Benefaciam tibi, et ponam semen tuum tanquam arenam maris, que non dinumerabitur pre multitudine. Satis in his uerbis et humana infirmitas et fides pietatis apparet.

Precesserunt itaque munera ante eum; ipse uero mansit nocte illa in castris. Cumque mature surrexisset, tulit duas uxores suas, et totidem famulas cum undecim filiis, et transiuit uadum Iaboc. Iaboc fluuius est qui fluit inter Ammaum, hoc est Philadelphiam et Gerasam, in quarto eius milliario et ultra procedens. Iordani fluuio commiscetur. Hoc autem amne transmisso, luctatus est Iacob aduersus eum qui sibi apparuerat, uocatusque est Isrel. Unde et sequitur:

 ransductisque omnibus que ad se pertinebant, remansit solus, et ecce uir luctabatur cum eo usque mane. Qui cum uideret quod eum superare non posset, tetigit neruum femoris eius, et statim emarcuit. Dixitque ad eum: Dimitte me, iam enim ascendit aurora. Respondit: Non dimittam te, nisi benedixeris mihi. Ait ergo: Quod nomen est tibi? Respondit: Iacob. At ille: Nequaquam, inquit, Iacob appellabitur nomen tuum, sed Isrel, quoniam si contra Deum fortis fuisti, quanto magis contra homines preualebis? Interrogauit eum Iacob: Dic mihi quo appellaris nomine? Respondit: Cur queris nomen meum? Et benedixit eum in eodem loco. uocauitque Iacob nomen loci illius Phanuel, dicens: uidi Dominum facie ad faciem, et  salua facta est anima mea. Quod ab Isrel uocabulo deriuatur, principem sonat. Sensus itaque hic est: Non uocabitur nomen tuum supplantator, hoc est, Iacob, sed uocabitur nomen tuum princeps cum Deo, hoc est, Isrel. Quomodo enim ego princeps sum, sic et tu, qui mecum luctari potuisti, princeps uocaberis. Si autem mecum qui Deus sum, siue angelus; quoniam plerique uarie interpretantur, pugnare potuisti, quanto magis cum hominibus? hoc est cum Esau, quem formidare non debes. Illud autem quod in libro Nominum, interpretatur Isrel uir uidens Deum, siue mens uidens Deum, omnium pene sermone detritum, non tam uere quam uiolenter mihi interpretatum uidetur. Hic enim Isrel per has litteras scribitur: iod, [Figure: [Hebrew text] 10Kb] , sin, [Figure: [Hebrew text] 10Kb] , res, [Figure: [Hebrew text] 10Kb] , aleph, [Figure: [Hebrew text] 10Kb] , lamed, [Figure: [Hebrew text] 10Kb] ,  quod interpretatur princeps Deus, siue directus Deus. uir uero uidens Deum his litteris scribitur, ut uir ex tribus litteris scribatur, aleph, [Figure: [Hebrew text] 10Kb] , iod, [Figure: [Hebrew text] 10Kb] , sin, [Figure: [Hebrew text] 10Kb] , ut dicatur ais, [Figure: [Hebrew text] 10Kb] ; uidens ex tribus, res, aleph, he, dicatur rahe, [Figure: [Hebrew text] 10Kb] . Porro el, [Figure: [Hebrew text] 10Kb] , ex duabus, aleph et lamed, et interpretatur Deus, siue fortis. Quamuis igitur grandis auctoritatis sint et eloquentie, et ipsorum umbra nos opprimat, qui Isrel uirum siue mentem uidentem Deum transtulerunt, nos magis Scripture et angeli uel Dei, qui Isrel ipsum uocauit, auctoritatem sequamur, quam cuiuslibet eloquentie secularis. Illud quoque quod postea sequitur.

Et benedixit eum ibi, et uocauit Iacob nomen loci illius, Facies Dei, dicens: uidi enim. Deum facie ad faciem, et salua facta est anima mea , in Hebreo  dicitur phanuel, [Figure: [Hebrew text] 2Kb] , ut sciamus ipsum esse locum qui in ceteris sancte Scripture uoluminibus, ita ut in Hebreo scriptum est, phanuel legitur. In quo principaliter-sacramenti Dominici imago prefigurata est. uir enim ille typum Christi euidentissime gesserat; cui tamen ideo preualuerat Iacob utique uolenti, ut mysterium figuraret passionis Domini. Ubi uisus est Iacob in Iudeorum typo, hoc est in corporis sui sobole preualuisse Deo, et quasi cum infirmo, ita cum carne eius luctamen inire, et inualescere in passione eius, sicut scriptum est cum diceret, Crucifige ; et tamen Iacob ab eodem angelo benedictionem quem uictor superauerat impetrauit. Cuius nominis impositio utique benedictio fuit. Interpretatur Isrel uidens Deum,  quod erit in fine premium sanctorum omnium. Tetigit porro ille idem angelus latitudinem femoris, et claudum reddidit. Sicque erat unus atque idem Iacob benedictus et claudus: benedictus in his qui in Christum ex eo populo crediderunt, atque in infidelibus claudus. Nam in femoris neruo ualetudo, generis multitudo est: plures quippe sunt in stirpe qui degenerantes a fide patrum, et a preceptis auctoris sui deuiantes, in errorem sui seminis claudicant, de quibus prophetice predictum est: Et claudicauerunt a semitis suis .  Qui tamen populus post, tactis sibi uiribus, non solum claudicat, sed et torpescit, ne ultra iam filios generare possit. Potest et secundum tropologiam in  eadem re, utiliter aliquid intelligi. Magna est in contemplatiua uita contentio mentis, cum sese ad celestia erigit, cum in rebus spiritualibus animum tendit, cum transgredi nititur omne quod corporaliter uidetur, cum sese angustat, et dilatat, et aliquando quidem uincit, et reluctantes tenebras sue cecitatis exsuperat, et de incircumscripto lumine quiddam partim et subtiliter attingit; sed tamen ad semetipsam protinus reuerberatur, atque ab ea luce ad quam respirando transiit ad sue cecitatis tenebras suspirando rediit. Quod bene sacra historia designat, que beatum Iacob cum angelo luctantem narrat. Cum enim ad parentes proprios rediret, in uia angelum inuenit, cum quo in luctamine magnum certamen habuit. Is enim qui certat in luctamine,  aliquando superiorem se, aliquando eo cum quo contendit inferiorem inuenit. Designat ergo angelus Dominum, et Iacob qui cum angelo contendit, uniuscuiusque perfecti uiri, et in contemplatione positi, animam exprimit, quia uidelicet anima cum contemplari Deum nititur, uelut in quodam certamine posita, modo quasi exuberat, quia intelligendo et sentiendo de incircumscripto lumine aliquid degustat; modo uero succumbit, quia degustando iterum deficit. Quasi ergo uincitur angelus, quando intellectu intimo apprehenditur Deus. Sed notandum quod idem uictus angelus neruum femoris Iacob tetigit, eumque marcescere statim fecit, atque ab eo Iacob tempore uno claudicauit pede, quia scilicet omnipotens Deus, cum iam per desiderium et intellectum  cognoscitur, omnem in nobis uoluptatem carnis arefacit; et quia prius, quasi duobus pedibus innitentes, et Deum uidebamur querere, et seculum tenere, post agnitionem suauitatis Dei, unus in nobis pes sanus remansit, atque alius claudicat; quia necesse est ut, debilitato amore seculi, solus in nobis conualescat amor Dei. Si ergo tenemus angelum, uno claudicamus pede, quia dum crescit in nobis fortitudo amoris intimi, infirmatur procul dubio fortitudo carnis. Omnis quippe qui uno pede claudicat, soli illi pedi innititur quem sanum habet, quia et cui desiderium iam terrenum arefactum fuerit, in solo pede amoris Dei tota se uirtute sustinet, et in ipso stat, quia pedem amoris seculi, quem ponere in terram consueuerat, iam a terra suspensum portat.  Et nos ergo si ad parentes proprios, id est, ad spirituales patres redimus, teneamus in uia angelum, ut suauitate intima apprehendamus Deum. Contemplatiue etenim uite amabilis ualde dulcedo est, queque super semetipsum animum rapit, celestia appetit, terrena autem debere esse contemptui ostendit, spiritualia mentis oculis patefacit, corporalia abscondit. Unde bene in Canticis canticorum dicit: Ego dormio, et cor meum uigilat . uigilante etenim corde dormit, qui per hoc quod interius contemplando proficit, a prauo foris opere quiescit. Denique quod adiecit idem patriarcha uidisse se Deum facie ad faciem, cum superius uirum secum narret fuisse luctatum, id significat quia idem Deus  homo erat futurus qui cum Iacob populo luctaretur.  Queritur dum ipsa per se ueritas dicit: Nemo uidit faciem meam unquam, quomodo Iacob testatur dicens: uidi Dominum facie ad faciem?  Humane etenim mentis oculo interiore purgato, dum uitiorum omnium tribulationis igne erugo fuerit concremata, tunc, mundatis oculis cordis, illa letitia patrie celestis aperitur, ut purgemus lugendo prius quod fecimus, et postmodum manifestius contemplemur per gaudia quod queramus. Prius enim a mentis acie, exurente tristitia, interposita malorum caligo detegitur, et tunc resplendente raptim coruscatione, incircumscripti luminis illustratur, quo utcunque conspectu in gaudio cuiusdam securitatis absorbetur, et quasi post defectum  uite presentis ultra se rapta, aliquomodo in quadam nouitate recreatur. Ibi mens ex immenso fonte infusionis superni roris aspergitur; ibi non se sufficere ad id quod rapta est contemplatur; et ueritatem sentiendo uidet, quia quanta est ipsa ueritas, non uidet. Cui ueritati tanto magis se longe existimat, quanto magis appropinquat, quia nisi illam utcunque concupisceret, nequaquam eam concupiscere non posse sentiret. Annisus ergo anime, dum in illa attenditur, immensitatis eius coruscante circumstantia reuerberatur. Ipsa quippe cuncta implens, cuncta circumstat; et idcirco mens nostra nequaquam se ad comprehendendam incircumscriptam substantiam dilatat, quia eam inopie sue circumscriptio angustat. Unde et ad semetipsam citius  relabitur, et prospectis quasi quibusdam ueritatis uestigiis, ad suam imaginem reuocatur. Hec ipsa tamen per contemplationem facta, non solida et permanens uisio, sed, ut dixerim, quasi quedam uisionis imitatio, Dei facies dicitur. Quia enim per faciem quemlibet agnoscimus, non immerito cognitionem Dei faciem uocamus. Hinc ergo Iacob postquam luctatus est cum angelo ait: uidi Dominum facie ad faciem, ac si diceret: Cognoui Deum, quia me cognoscere ipse dignatus est. Quam cognitionem plenissime fieri Paulus in fine testatur dicens: Tunc cognoscam sicut et cognitus sum .



CAPUT XXI. De conocutione Esau cum Iacob.

 Leuans autem Iacob oculos suos uidit  uenientem Esau, et cum eo quadringentos uiros; diuisitque filios Lie et Rachel famularumque ambarum, et posuit utramque ancillam et liberos earum in principio, Liam uero et liberos eius in secundo loco, Rachel autem et Ioseph nouissimos; et ipse progrediens adorauit pronus in terra septies, donec appropinquaret frater eius, etc. Non, ut plerique estimant, tres turmas fecit, sed duas. Denique ubi nos habemus diuisit, Aquila posuit , id est, dimidiauit, ut unum cuneum faceret ancillarum cum paruulis suis, et alium Lie et Rachel, que libere erant cum filiis earum. Primasque ire faceret ancillas, secundas liberas. Ipse autem ante utrumque gregem occurreret fratrem adoraturus.

 Euat Esau: Quenam sunt iste turme, quas obuias habui? Respondit: Ut inuenirem gratiam coram domino meo. At ille: Habeo, ait, plurima, frater mi, sint tua tibi. Dixit Iacob: Noli ita, obsecro, sed si inueni gratiam in oculis tuis, accipe munusculum de manibus meis Sic enim uidi faciem tuam, quasi uiderem uultum Dei, etc.  Quid sibi uult quod Iacob ait fratri suo: Propter hoc uidi faciem tuam, quemadmodum cum uidet aliquis faciem Dei? utrum pauentis et perturbati animi uerba, usque in hanc adulationem proruperunt? an secundum aliquem intellectum sine peccato dicta accipi possunt? Fortassis enim quia dicti sunt et gentium dii, qui sunt demonia, non preiudicetur ex his uerbis homini Dei; quod et si benigno animo dicta hec uerba fraterna  sunt, quoniam et post bonam susceptionem metus ipse transierat, potuit sic dici, quemadmodum et Moyses Pharaoni deus dictus est, secundum quod dicit Apostolus: Et si sunt qui dicuntur dii, siue in celo, siue in terra, si quidem sunt dii multi et domini multi , maxime quia sine articulo in Greco dictum est, quo articulo euidentissime solet Dei ueri unius fieri significatio. Non enim dixit, , sed dixit . Facile autem hoc intelligunt qua distantia dicatur, qui Grecum eloquium audire atque intelligere solent.

uix fratre compellente suscipiens ait: Gradiamur simul; eroque socius itineris tui. Dixitque Iacob: Nosti, domine mi, quod paruulos habeam teneros, et oues ac boues fetas mecum, quas si plus in ambulando  fecero laborare, morientur uno die cuncti greges. Precedat dominus meus ante seruum suum, et ego sequar paulatim uestigia eius, sicut uidero posse paruulos meos, donec ueniam ad dominum meum in Seir. Queritur utrum mendaciter promiserit Iacob fratri suo quod sequens pedes suorum in itinere, propter quos immoraretur, uenturus esset in Seir ad eum. Hoc enim, sicut Scriptura Dei deinde narrat, non fecit, sed eo perrexit in itinere quod dirigebat ad suos. An forte ueraci animo promiserat, sed aliud postea cogitando elegit?

Reuersus est itaque illo die Esau itinere quo uenerat in Seir, et Iacob uenit in Socoth, ubi, edificata domo et fixis tentoriis, appellauit nomen loci illius Socoth, id est, tabernacula. Ubi nos tabernacula habemus, in Hebreo legitur Socoth, [Figure: [Hebrew text] 2Kb] . Est autem usque hodie ciuitas trans Iordanem hoc uocabulo in parte Scythopoleos.

Transiuitque in Salem urbem Sichimorum, que est in terra Chanaan, postquam reuersus est de Mesopotamia Syrie et habitauit iuxta oppidum, etc. Questio oboritur, quomodo Salem Sichem ciuitas appelletur, cum Ierusalem, in qua regnauit Melchisedech, Salem ante sit dicta. Aut igitur unius urbs utraque nominis est, quod etiam de pluribus Iudee locis possumus inuenire, ut idem urbis et loci nomen in alia atque alia tribu sit, aut certe istam Salem que nunc pro Sichem nominatur, dicemus hic interpretari consummatam atque perfectam, et illam que postea Ierusalem  dicta est, pacificam nostro sermone transferri. Utrumque enim, accentu paululum declinato, hoc uocabulum sonat. Tradunt Hebrei quod claudicantis femur Iacob ibi conualuerit et sanatum sit, propterea eamdem ciuitatem curati atque perfecti uocabulum consecutam.



CAPUT XXII. De raptu Dine filie Lie per Sichem filium Hemor Heuei, et de ultione stupri.

 Egressa est autem Dina filia Lie, ut uideret mulieres regionis illius. Quam cum uidisset Sichem filius Hemor Heuei princeps terre illius, adamauit et rapuit, et dormiuit cum illa, ui opprimens uirginem; et conglutinata est anima eius cum ea, tristemque blanditiis diliniuit, etc.  Dina quippe  ut mulieres uideret extranee regionis egreditur, quando unaqueque mens, sua studia negligens, actiones alienas curans, extra habitum atque extra ordinem proprium euagatur. Quam Sichem princeps terre opprimit, quia uidelicet inuentam curis exterioribus diabolus corrumpit. Et agglutinata est anima eius cum ea, quia unitam sibi per iniquitatem respicit. Et quia cum mens a culpa resipiscit, afficitur, atque admissum flere conatur, corruptor autem spes ac securitates uacuas ante oculos uocat, quatenus utilitatem tristitie subtrahat, recte illic subiungitur: Tristemque blanditis deliniuit. Modo enim aliorum facta grauiora, modo nichil esse quod perpetratum est, modo misericordem Deum loquitur, modo adhuc tempus subsequens ad penitentiam pollicetur,  ut dum per hec decepta mens ducitur, ab intentione penitentie suspendatur, quatenus tunc bona nulla percipiat, quam nunc nulla mala contristant, et tunc plenius absorbetur suppliciis, que gaudet etiam in delictis. Postquam ergo Scriptura narrat de pacto quod Hemor et filius eius Sichem cum filiis Iacob pepigerunt, subiungit de circumcisione ita dicens:

Assensi sunt omnes circumcisis maribus cunctis. Et ecce die tertio quando grauissimus dolor uulnerum est, arreptis duo Iacob filii Simeon et Leui fratres Dine gladiis, ingressi sunt urbem confidenter, interfectisque omnibus masculis, Hemor et Sichem pariter necauerunt, tollentes Dinam de domo Sichem sororem suam. Quibus egressis, irruerunt super occisos ceteri filii Iacob, et depopulati sunt urbem in ultionem stupri:  oues eorum, et armenta, et asinos, cunctaque uastantes, que in agris et domibus erant, paruulos quoque et uxores duxere captiuos. Quibus perpetratis audacter, Iacob dixit ad Simeon et Leui: Turbastis me et odiosum fecistis Chananeis et Pherezeis habitatoribus terre huius, et cetera. Cum paulo ante loquens Iacob cum fratre suo Esau, infantes filios esse suos significet, qui Grece dicuntur , queri potest quomodo potuerunt facere tantam stragem, direptionemque ciuitatis, interfectis quamuis in dolore circumcisionis constitutis, pro sorore sua Dina. Sed intelligendum est diu illic habitasse Iacob, donec et filia eius uirgo fieret et filii iuuenes. Nam ita scriptum est: Et habitauit iuxta oppidum,  emitque partem agri, in qua fixerat tabernacula, a filiis Hemor patris Sichem centum agnis; et erecto ibi altari, inuocauit super illud fortissimum Deum Isrel. Egressa est autem Dina filia Lie, ut uideret mulieres regionis illius. Apparet ergo his uerbis, non transeunter sicut uiator solet, illic mansisse Iacob, sed agrum emisse, et tabernaculum constituisse, aram instruxisse, ac per hoc diutius habitasse. Filia uero illius cum ad eam uenisset etatem, ut amicas iam habere potuisset, condiscere uoluisse filias ciuium loci, atque ita factam esse pro illa cruentissimam cedem et depredationem, que iam, ut puto, questionem non habet. Multitudo enim erat non parua cum Iacob, qui plurimum ditatus fuit; sed filii eius in hoc facto nominantur, quia eiusdem facti  principes atque auctores fuerunt.

Quibus patratis audacter, Iacob dixit ad Simeon et Leui: Turbastis me, et odiosum fecistis Chananeis et Pherezeis habitatoribus terre huius. Nos pauci sumus, illi congregati percutient me, et delebor ego et domus mea. Propter bella plurium qui consurgere poterant, se dixit numero exiguum, non quod minus multos haberet quam possent sufficere expugnationi ciuitatis illius.

Responderuntque filii Iacob: Nunquid ut scorto abuti debuere sorore nostra? Zelus quem habuerunt filii Iacob in ulciscendo stupro sororis sue moraliter commonet pastores fidelium quatenus habeant curam animarum sibi commissarum, ne uiolentur aut corporali delicto, aut fornicatione spirituali, paratique  sint ipsi semper secundum Apostolum  ulcisci omnem inobedientiam resistentem ueritati, atque excommunicationis gladio feriant stupratorem, ne pro tanto commisso impunitus euadat.



CAPUT XXIII. Ubi Deus ad Iacob loquitur, mandans ei de idolorum disperditione.

 Interea locutus est Dominus ad Iacob: Surge et ascende Bethel et habita ibi; facque ibi altare deo qui apparuit tibi quando fugiebas Esau fratrem tuum.  Quid est quod non dixit, et fac ibi aram mihi, qui apparui tibi, sed dicit, fac ibi aram Deo qui apparuit tibi? Utrum Filius apparuit ibi, et Deus Pater hoc dicit? An in aliquo genere locutionis annumerandum?

 Iacob uero, conuocata omni domo sua, ait: Abiicite deos alienos qui in medio uestri sunt, et mundamini, ac mutate uestimenta uestra. Surgite et ascendamus in Bethel, ut faciamus ibi altare Domino, qui exaudiuit me in die tribulationis mee, et fuit socius itineris mei. Dederunt ergo ei omnes deos alienos quos habebant, et inaures que erant in auribus eorum. At ille infodit eos subter terebinthum que est post urbem Sichem. Quod autem dicitur, et dederunt Iacob deos alienos qui erant in manibus eorum, et inaures que erant in auribus eorum, queritur quare et inaures que si ornamenta erant, ad idololatriam non pertinebant. nisi quia intelligendum est phylacteria fuisse deorum alienorum? Nam Rebeccam a seruo Abrahe  inaures Scriptura accepisse testatur, quod non fieret si eis inaures ornamenti gratia habere non liceret. Ergo ille inaures que cum idolis date sunt, ut dictum est, idolorum phylacteria fuerunt.

Cumque profecti essent, terror Dei inuasit omnes per circuitum ciuitates, et non sunt ausi persequi recedentes. Incipiamus enim aduertere quemadmodum Deus operetur in hominum mentibus. A quo enim timor Dei factus est in illis ciuitatibus, nisi ab illo qui sua promissa in Iacob filiisque tuebatur.

uenit igitur Iacob Luzan, que est in terra Chanaan cognomento Bethel, ipse et omnis populus cum eo; edificauitque ibi altare, et appellauit nomen loci Domus Dei. Ibi enim apparuit ei Deus cum fugeret fratrem suum. Ecce manifestissime comprobatur  Bethel non Usam Luz, ut supra dictum est, sed Luzan, id est, Amygdalon, ante uocitatam.

Eodem tempore mortua est Debora nutrix Rebecce, et sepulta ad radices Bethel subter quercum. Si mortua est nutrix Rebecce nomine Debora, ut Septuaginta quoque interpretes transtulerunt, et ipsum uerbum est Hebraicum meneket, [Figure: [Hebrew text] 2Kb] , scire non possumus, quare ibi substantiam posuerunt, hic nutricem.

Apparuit autem iterum Deus Iacob, postquam reuersus est de Mesopotamia Syrie; benedixitque ei dicens: Non uocaberis ultra Iacob, sed Isrel erit nomen tuum, et appellauit eum Isrel. Dudum nequaquam ei ab angelo nomen imponitur, sed quod imponendum sit a Deo predicatur. Quod igitur ibi  futurum promittitur, hic docetur expletum. Queritur autem, cum semel dixerat ad Iacob: Iam non uocaberis Iacob, sed Isrel erit nomen tuum, cur postea legitur eodem nomine idem Iacob uocitatus, quod in frequentissimis locis sanctarum Scripturarum ita positum inuenimus. Nimirum ergo nomen hoc ad illam recte intelligitur pertinere promissionem, ubi sic uidebitur Deus, quomodo non est antea patribus uisus, ubi non erit nomen uetus, quia nichil remanebit uel in ipso corpore uetustatis, et Dei uisio summum erit premium.

Dixitque ei: Ego Dominus omnipotens: Cresce et multiplicare; gentes et populi nationum erunt ex te; reges de lumbis tuis egredientur; terramque quam dedi Abraham et Isaac, dabo tibi et semini tuo post  te; et recessit ab eo. Hec promissio ad spirituale semen Iacob pertinet, sicut de Abraham ante iam dictum est. Omnes enim qui supplantant uitia, et ueterem hominem cum actibus eius deponunt, mentisque sue oculos ad uidendum Deum intentos habent, rite ad Iacob pertinent, cuius fidem et actus imitantur; regesque de lumbis eius egredientur, hoc est sancti, qui uere reges dicuntur, eo quod ueraciter secundum Dei uoluntatem semetipsos ac sibi subditos regunt. De eius semine spirituali, hoc est fidei imitatione in bonis operibus fecundantur.

Ille uero erexit titulum lapideum in loco quo et locutus fuerat Deus, libans super eum libamina et  effundens oleum, uocansque nomen locis illius Bethel. Iterum factum est hoc loco quod iam factum fuerat ante? an iterum commemoratum est? Sed quodlibet horum sit, super lapidem libauit Iacob, non lapidi libauit. Non ergo sicut idololatre solent aras ante lapides constituere, et tanquam diis libare lapidibus.



CAPUT XXIu. De obitu Rachel ob partus difficultatem, nec non et de obitu Isaac et sepultura eius.

Egressus autem inde, uenit uerno tempore ad terram que ducit Ephratam. In qua cum parturiret Rachel, ob difficultatem partus periclitari cepit. Dixitque ei obstetrix: Noli timere, quia et hunc habebis filium. Egrediente autem anima pre dolore, et imminente iam morte, uocauit nomen filii sui Benoni,  id est, filius doloris mei. Pater uero appellauit eum Beniamin, id est, filius dextere. Ephrata uero et Bethlehem unius urbis uocabulum est, sub interpretatione consimili, siquidem in frugiferam et domum panis uertitur, propter eum panem qui de celo descendisse se dicit. Et factum est cum dimitteret eam anima, siquidem moriebatur, uocauit nomen eius filius doloris mei. Pater uero uocauit nomen eius Beniamin. In Hebreo similitudo omnis resonat. Filius doloris mei, quod nomen moriens mater imposuit, dicitur Ben oni: filius uero dextere, hoc est uirtutis, quod mutauit Iacob, appellabatur. Unde errant qui putant Beniamin filium dierum interpretari. Cum enim dextera appelletur iamin, [Figure: [Hebrew text] 6Kb] et finiatur in n litteram, dies quidem appellantur et ipsi iamim,  [Figure: [Hebrew text] 6Kb] sed in m litteram terminantur. Sed quid sibi uult quod cum eumdem Beniamin Rachel pareret, uocauit nomen eius filius doloris mei, nisi futurum prophetans ex ea tribu Paulum, qui affligeret filios Ecclesie persecutionis suo tempore? Aliter, per Beniamin terrestris figurabatur Ierusalem, que est in tribu eiusdem Beniamin, cuius populus graui matrem dolore afficit, effundendo sanguinem prophetarum, insuper etiam in necem Christi impiis acclamando uocibus. Sanguis eius super nos et super filios nostros .

Mortua est ergo Rachel, et sepulta in uia que ducit Ephratam, hec est Bethlehem. Erexitque Iacob titulum super sepulcrum eius: hic est titulus monumenti Rachel, usque in presentem diem. Egressus inde,  fixit tabernaculum trans turrim Gregis. Profectus est Isrel, et extendit tabernaculum suum trans turrim Ader. Hunc locum esse Hebrei uolunt, ubi postea templum edificatum est, et turrim Ader turrim Gregis significari, hoc est congregationis et cetus; quod et Micheas propheta testatur dicens: Et tu, turris Gregis, nebulosa filia Sion, etc. , illoque tempore Iacob trans locum ubi postea templum edificatum est, habuisse tentoria. Sed si sequamur ordinem uie, pastorum iuxta Bethlehem locus est, ubi uel angelorum grex in ortu Domini cecinit, uel Iacob pecora sua pauit loco nomen imponens, uel, quod uerius est, quodam uaticinio futurum iam tunc mysterium monstrabatur.

 Cumque habitaret in illa regione, abiit Ruben et dormiuit cum Bala concubina patris sui, quod illam minime latuit.  Quod incesti crimen non scriberetur, nisi futura populi peruersitas pronuntiaretur. Quanquam et in illo qui hoc commiserit consideretur flagitium esse, in Scripturis autem prophetia est futurorum. Quid namque per Ruben primogenitum, nisi populus primogenitus Isrel ex circumcisione significatur? qui thorum concubine polluit, id est, legem ueteris Testamenti sepe preuaricando maculauit. Quod autem concubina lex ueteris Testamenti ponatur, Paulus edocuit dicens: Abraham duos filios habuit: unum de ancilla, et unum de libera . Hec autem duo sunt Testamenta. In quo Agar, que concubina fuit, in ueteris Testamenti  ponitur typo. Una enim est perfecta, columba genitricis sue, que uirgo casta, sponsa, regina regi Ecclesia per Euangelium iungitur Christo

Erant autem filii Iacob duodecim. Filii Lie, primogenitus Ruben, et Simeon, et Leui, et Iudas, et Issachar et Zabulon. Filii Rachel, Ioseph et Beniamin. Filii Bale ancille Rachelis, Dan et Nephtalim. Filii Zelphe ancille Lie, Gad et Aser. Hi filii Iacob qui nati sunt ei in Mesopotamia Syrie.  Queritur quomodo duodecim filii computantur Isrel, qui nati sunt, et dicitur: Hi sunt filii Isrel, qui nati sunt ei in Mesopotamia, cum Beniamin longe postea natus sit, cum iam transissent Bethel, appropinquarentque Bethlehem. Que taliter soluenda questio est, ut ideo intelligatur dictum, commemoratis  duodecim filiis: Hi sunt filii Iacob qui facti sunt ei in Mesopotamia Syrie, quanquam inter omnes, qui tam multi erant, unus tantum erat non ibi natus, qui tamen inde habuit nascendi causam, quod ibi mater eius patri copulata est. Nulla est facilior questionis huius solutio, quam ut per synecdochen accipiatur.

uenit etiam ad Isaac patrem suum in Mambre ciuitatem Arbee. Hec est Hebron, in qua peregrinatus est Abraham et Isaac. Pro Arbee Septuaginta campum habent, cum Hebron in monte sita sit. Eadem autem ciuitas dicitur et Mambre ab amico Abrahe ita antiquitus appellata.

Et completi sunt dies Isaac, centum et octoginta anni; consumptusque etate, mortuus est, et appositus  populo suo senex et plenus dierum; et sepelierunt eum Esau et Iacob filii sui.



CAPUT XXu. De progenie Esau.

 He sunt autem generationes Esau, ipse est Edom. Esau accepit uxores de filiabus Chanaan, Ada filiam Elom Hethei, et Oolibama, filiam Ane, filii Sebeon Heuei: Basemath quoque filiam Ismel sororem Nabaioth. Quod autem post narrationem mortis Isaac narratur quas uxores Esau acceperit, et quos recreauerit, recapitulatio intelligenda est. Neque enim post mortem Isaac fieri cepit, cum iam essent Esau et Iacob centum uiginti annorum,  nam eos sexagenarius suscepit, et uixit omnes annos uite sue centum octoginta.

Peperit autem Ada Eliphaz. Iste est Eliphaz cuius Scriptura in Iob uolumine recordatur.

Tulit autem Esau uxores suas et filios et filias, et omnem animam domus sue, et substantiam, et pecora, et cuncta que habere poterat, in terra Chanaan, et abiit in alteram regionem, recessitque a fratre suo Iacob. Diuites enim erant ualde, et simul habitare non poterant; nec sustinebat eos terra peregrinationis eorum, pre multitudine gregum. Habitauitque Esau in monte Seir, ipse est Edom. Questio est quomodo Scriptura dicat, post mortem Isaac patris sui Esau abscessisse de terra Chanaan, et habitasse in monte Seir, cum ueniente de Mesopotamia  Iacob fratre eius, legatur quod iam illic habitabat. Proinde quid inde fieri potuerit, ut Scriptura falli uel fallere non credatur, in promptu est cogitare: quod scilicet Esau postea quam in Mesopotamiam frater eius abscessit, noluit habitare cum parentibus suis, siue ex illa commotione qua dolebat se benedictione fraudatum, siue aliqua causa sua uel uxorum suarum, quas odiosas uidebat esse parentibus, uel qualiter alia, et ceperat habitare in monte Seir. Deinde post reditum Iacob fratris sui, facta inter eos concordia, reuersus est et ipse ad parentes, et cum mortuum patrem simul sepelissent, quia eos plurimum ditatos terra illa, sicut scriptum est, minime capiebat, abscessit rursus in Seir, et ibi propagauit gentem Idumeorum.

 Isti filii Esau, et duces eorum. Ipse est Edom. Isti filii Seir Horrei habitatores terre. Lotan, et Sobal, et Sebeon, et Ana, Dison et Eser, et Disan. Esau, et Edom, et Seir, unius nomen est hominis, et quare uarie nuncupentur supradictum est. Quod autem sequitur, et Horrei habitantes terram, et reliqua. Postquam enumerauit filios Esau, altius repetit et exponit, qui ante Esau in Edom terra principes fuerunt ex genere Horreorum, qui in lingua nostra interpretantur liberi. Legamus diligenter Deuteronomium: ibi manifestius scribitur quomodo uenerint filii Esau, et interfecerint Horreos, ac terram eorum hereditate possederint. Hi duces Horrei filii Seir in terra Edom.

Facti sunt autem filii Lotan, Hori et Heman. Erat  autem soror Lotan Thamna, et isti sunt filii Sobal, Aluan, et Manahat, etc. Hec est Thamna de qua scriptum est: Et Thamna erat concubina Eliphaz filii primogeniti Esau, ex ipsa natus est Amalec. Idcirco autem Horreorum recordatus est, quia primogenitus filiorum Esau ex filiabus eorum acceperat concubinam. Quod autem dicitur, Theman et Cenez et Amalech, et reliqua, sciamus postea regionibus Idumeorum ex his uocabula imposita.

Et hi filii Sebeon, Aia et Ana. Iste est Ana qui inuenit aquas calidas in solitudine, cum pasceret asinos Sebeon patris sui, et reliqua. In alia autem editione ita legitur: Ipse est Ana, qui inuenit haiemim in deserto, cum pasceret asinos Sebeon patris sui.  Multa et uaria apud Hebreos de hoc capitulo disputantur. Apud Grecos quippe et nostros, super hoc silentium est. Alii putant, iamim maria appellata, iisdem enim scribuntur litteris maria quibus et nunc hic sermo descriptus est, et uolunt illum, dum pascit asinos patris sui, in deserto aquarum hic congregationes reperisse, que iuxta idioma lingue Hebraice maria nuncupantur, quod scilicet stagnum repererit, cuius rei inuentio in eremo difficilis est. Nonnulli putant aquas calidas, iuxta Punice lingue uiciniam, que Hebraice contermina est, hoc uocabulo significari. Sunt qui arbitrantur onagros ab hoc admissos esse ad asinas, et ipsum istiusmodi reperisse concubitum, ut uelocissimi ex his asini nascerentur, qui uocantur iamim. Plerique putant quod equarum greges  ab asinis in deserto ipse fecerit primus ascendi, ut mulorum inde noua contra naturam animalia nascerentur. Aquila hunc locum ita transtulit: Ipse est Ana, qui inuenit . Et Symmachus similiter: Qui inuenit . Que interpretatio pluralem numerum significat. Septuaginta uero et Theodotion equaliter transtulerunt dicentes: , quod indicat numerum singularem.

Reges autem qui regnauerunt in terra Edom, antequam haberent regem filii Isrel fuerunt hi: Bela filius Beor; nomenque urbis Donaba. Quod scriptum est: Et hi reges qui regnauerunt in Edom antequam regnaret rex in Isrel, non sic accipiendum est, tanquam omnes reges nominati sint usque ad ea tempora quibus ceperunt reges Isrel, quorum  primus fuit Saul. Multi fuerunt enim in eodem usque ad tempora Saul, cum temporibus etiam Iudicum, quorum tempora fuerunt ante reges, exstiterint. Sed ex his multis eos solos potuit commemorare Moyses qui fuerant antequam ipse moreretur. Nec mirum est, quod numerantibus ab Abraham, per Esau patrem gentis Edom, atque per Rahuel filium Esau, et Zara filium Rahuel, et Iobab filium Zara, cui Iobab successit in regno Balac, qui primus in terra Edom rex fuisse commemoratur, usque ad ultimum regem, quem potuit nominare Moyses, plures generationes inueniuntur, quam numerantur ab Abraham per Iacob usque ad Moysen. Nam illic inueniuntur, fere duodecim, hic autem usque ad Moysen, ferme septem. Fieri enim potuit  ut ideo ibi plures nominarentur, quia citius moriendo plures, alter alteri successerunt. Sic enim contigit ut ad alium ordinem sequens Mattheus ab Abraham usque ad Ioseph, quadraginta duas generationes numeret. Lucas autem in ordine alio numerans generationes, non per Salomonem, sicut ille per Nathan, ab Abraham usque ad Ioseph quinquaginta quinque commemoret. In illo quippe ordine, ubi plures numerantur, citius mortui sunt quam hic ubi pauciores. Ne forte autem moueat aliquem quod inter reges Edom commemoratur Balac filius Beor, et de similitudine nominis existimet illum esse Balac, qui restitit Moysi ducenti populum Isrel, sciat illum Balac Moabitem fuisse,  non Idumeum, eumque fuisse filium Sephor non filium Beor, sed fuisse etiam ibi tunc filium Beor Balaam, non Balac: quem Balaam conduxerat idem Balac ad maledicendum populum Isrel.

Mortuus est autem Bela, et regnauit pro eo Iacob filius Zare de Bosra, etc. Hunc quidam suspicantur esse Iob, ut in fine uoluminis ipsius additum est. Contra Hebrei asserunt, de Nachor eum stirpe generatum, ut iam supra dictum est.



CAPUT XXuI. De Ioseph somnio quod uiderat.

 Ioseph cum esset sedecim annorum, pascebat gregem cum frutribus suis adhuc puer. Quomodo potuerit mors Isaac, decem et septem annorum inuenire Ioseph eius nepotem, sicut uidetur tanquam  ex ordine Scriptura narrare; quocunque se quisque conuertat, inuenire difficile est. Nolo enim dicere non posse inueniri, ne forte me fugiat quod alium non fugit. Si enim post mortem aui sui Isaac, decem et septem annorum fuit Ioseph, quando eum fratres in Aegyptum uendiderunt, procul dubio et pater Iacob, septimo decimo filii sui anno Ioseph, centum uiginti annorum fuit. Genuit autem eos Isaac, cum esset annorum sexaginta, sicut scriptum est. uixit ergo Isaac postea centum uiginti annos, quia centum octoginta mortuus est. Idcirco reliquit filios centum uiginti annos habens, et Ioseph decem et septem. Ioseph autem quoniam fuit triginta annorum, quando apparuit in conspectu Pharaonis, secuti sunt autem septem anni ubertatis et duo famis, donec  ad eum pater cum fratribus uenit; triginta nouem profecto annos agebat Ioseph, quando Iacob intrauit Aegyptum. Tunc autem Iacob, quod ore suo Pharaoni dicit, centesimum et trigesimum annum agebat etatis, centum autem et uiginti Iacob, quando erat decem et septem Ioseph: quod uerum esse nullo modo potest. Si enim decimo et septimo anno uite Ioseph, Iacob centum et uiginti ageret, procul dubio trigesimo et nono anno Ioseph, non centum triginta, sed centum et quadraginta, et duos annos, agere inueniretur Iacob. Si autem die mortis Isaac, nondum erat annorum decem et septem Ioseph, sed aliquantulo tempore post mortem aui sui, ad septimum decimum peruenit annum, quo anno, Scriptura testante, in Aegyptum est a fratribus uenditus, plurium etiam  quam centum quadraginta duorum annorum esse debuit pater eius, quando est filium in Aegyptum consecutus. Scriptura quippe posteaquam narrauit annum uite ultimum Isaac, centesimum et octogesimum, et eius mortem ac sepulturam, deinde commemorauit quemadmodum egressus esset Esau a fratre suo de terra Chanaan in monte Seir, et contexuit commemorationem regum et principum gentis ipsius, in qua se constituit, uel quam propagauit Esau. Post hec narrationem de Ioseph sic intulit dicens: Habitabat Iacob in terra Chanaan. He autem procreature Iacob, Ioseph decem et septem annorum erat pascens cum fratribus oues. Deinde narratur causa somniorum, quemadmodum odiosus fratribus  sit factus, et uenditus. Aut ergo eodem anno septimo decimo, aut etiam aliquanto maior uenit in Aegyptum ac per hoc utrolibet modo permanet questio. Si enim decem et septem annorum fuit post mortem aui sui, quando pater eius centum uiginti fuit, profecto anno eius tricesimo et nono, quando Iacob uenit in Aegyptum, centum quadraginta duos annos Idem Iacob agere debuit. Fuit autem tunc Iacob centum triginta, ac per hoc si decem et septem annorum Ioseph in Aegyptum est uenditus, ante duodecim annos quam moreretur auus eius, uenditus inuenitur. Decem et septem enim annorum esse non potuit, nisi ante duodecim annos mortis Isaac, centesimo et octauo anno patris sui Iacob. His enim cum adiecerimus uiginti duos annos, quibus Ioseph  usque ad aduentum patris sui fuit in Aegypto, fient etatis anni Ioseph triginta nouem, et Iacob centum triginta, et nulla erit questio. Sed quoniam Scriptura post mortem Isaac ista narrauit, putatur Ioseph post eiusdem aui sui mortem, decem et septem annorum fuisse. Quapropter intelligamus, de uita Isaac, tanquam multum decrepiti seni tacuisse Scripturam, cum de Iacob et eius filiis loqueretur, uiuo tamen Isaac, decem et septem annorum esse cepit Ioseph.

Et erat cum filiis Bale et Zelphe uxorum patris sui; accusauitque fratres suos apud patrem crimine pessimo. Isrel autem diligebat Ioseph super omnes filios suos, eo quod in senectute genuisset eum. Fecitque ei tunicam polymitam. Ioseph unus ex duodecim  filiis Iacob, quem pater pre ceteris dilexit filiis, Christum Dominum figurauit, quem Deus Pater secundum carnem natum, ceteris fratribus ex Abrahe stirpe progenitis pretulit.  Unde et ibi dicitur: Amabat eum Iacob, eo quod in senectute genuisset eum. Senescente enim mundo, illucescens Dei Filius per Marie uirginis partum, serus aduenit tanquam filius senectutis secundum sacramentum suscepti corporis, qui erat ante sicut semper apud Patrem. Fecit, inquit, ei tunicam polymitam, id est, uariam. Pro uaria tunica Aquila interpretatus est tunicam , id est, talarem. Symmachus, tunicam manicatam, siue quod ad talos usque descenderet, et manibus artificis mira esset uarietate distincta; siue quod haberet manicas. Antiqui enim magis collobiis  utebantur. Tunica autem polymita, quam fecit ei pater, secundum allegoriam, uarietatem populorum ex omnibus gentibus in corpore Christi congregatam, significauit. Item alio modo. Ioseph qui inter fratres undecim usque ad finem iustus perseuerasse describitur, solus talarem tunicam habuisse perhibetur. Quid est ergo talaris tunica, nisi actio consummata.  Quasi enim propensa tunica talum corporis cooperit, cum bona actio ante Dei oculos, usque ad uite terminum nos tegit. Unde et per Moysen, cauda hostie in altari offerri precipitur, ut uidelicet omne bonum quod incipimus, etiam perseueranti fine compleamus.

uidentes autem fratres eius, quod a patre plus  cunctis filiis amaretur, oderant eum, nec poterant ei quidquam pacifice loqui. Fratres Christi secundum carnis natiuitatem Iudei erant, de quorum cognatione ipsa humanitas Redemptoris suscepta erat. Sed quia uiderant, quod maior gratia uirtutum in eo fiebat, que testabatur Dei Patris precipuam dilectionem, inuidebant ei, nec quidquam pacifica mente loqui poterant, quem sepius insidiis petebant, et patremfamilias in Beelzebub principe demoniorum eiicere demonia blasphemabant.

Accidit quoque ut uisum somnium referret fratribus, que causa maioris odii seminarium fuit. Dixitque ad eos: Audite somnium meum quod uidi. Putabam ligare nos manipulos in agro, et quasi consurgere manipulum meum et stare, uestrosque manipulos circumstantes,  adorare manipulum meum. Responderunt fratres eius: Nunquid rex noster eris, aut subiiciemur ditioni tue? Hec ergo causa somniorum atque sermonum, inuidie et odii fomitem ministrauit. Aliud quoque somnium uidit, quod narrans fratribus ait: uidi per somnium quasi solem et lunam et stellas undecim adorare me. Quod cum patri suo et fratribus retulisset, increpauit eum pater et dixit: Quid sibi uult hoc somnium quod uidisti? Num ego, et mater tua, et fratres tui, adorabimus te super terram? Nisi in aliquo mysterio dictum accipiatur, quomodo intelligitur de matre Ioseph, que iam erat mortua? Unde nec in Aegypto cum sublimaretur, putandum est esse completum, quia nec pater eum adorauit, quando ad eum uenit in Aegyptum, nec mater olim defuncta potuit.  In Christi ergo persona facile intelligi potest etiam de mortuis, secundum illud quod dicit Apostolus . Quia donauit ei nomen quod est super omne nomen, ut in nomine Iesu omne genu flectatur, celestium, terrestrium et infernorum.  Somnium uero illud per quod fratrum manipuli adorauerunt manipulum eius, illud est quod spiritualiter in Christo impletum est: Et adorabunt eum, inquit, omnes reges terre, omnes gentes seruient ei , scilicet per fidem fructum bonorum operum offerentes. Ipse est quem sol, et luna, et stelle adorant, de quo sole dictum est: Laudate eum, sol et luna, et omnes stelle . Ipsum enim excellentia sanctorum in solis nomine, et Ecclesie claritas sub imagine lune, et omnium populorum numerositas in figura stellarum  adorant. Unde et pater suus increpauit eum dicens:

Nunquid ego et mater tua, et fratres tui, adorabimus te? Obiurgatio ista patris duritiam populi Isrel significat, qui pro eo quod ex se natum Christum cognoscunt esse, adorare contemnunt.



CAPUT XXuII. De eo quod Iacob misit Ioseph ad fratres suos, ubi ipsi pascebant oues; a quibus uenditus est Madianitis.

Cumque fratres illius in pascendis gregibus patris morarentur in Sichem, dixit ad eum Isrel: Fratres tui pascunt oues in Sichimis: ueni, mittam te ad eos. Quo respondente, presto sum, ait: uade et uide, si  cuncta prospera sint erga fratres tuos et pecora, et renuntia mihi quid agatur, etc. Iacob mittit filium suum Ioseph, ut de fratribus sollicitudinem gereret; et Deus Pater misit Filium suum unigenitum, ut genus humanum peccatis languidum uisitaret. Mittitur ab illo utique Patre de quo scriptum est: Misit Deus Filium suum in similitudinem carnis peccati . Ut uideret si recte essent oues, et Dominus in Euangelio inquit: Non ueni nisi ad oues que perierunt domus Isrel .

Inuenit ergo Ioseph fratres in Dothaim. Dothaim interpretatur defectio. uere in grandi defectione erant, qui de fratricidio cogitabant.

Qui cum uidissent Ioseph fratrem suum procul, occidere eum cogitabant. Et Iudei uidentes uerum Ioseph  Dominum Iesum Christum, ut eum crucifigerent, unum consilium omnes statuerunt dicentes: Crucifige eum .

Fera pessima deuorauit eum, id est, Iudaica bestia interfecit eum, de qua Dominus in Euangelio dicit: Ecce ego mitto uos sicut oues in medio luporum. .

Confestim igitur ut peruenit ad ratres, nudauerunt eum tunica talari et polymita, miseruntque in cisternam que non habebat aquam, et sederunt ut comederent panem. Nudauerunt Ioseph fratres sui tunica polymita et talari; Christum Iudei per mortem crucis exspoliauerunt tunica corporali. Polymita autem, id est, decorata omnium uirtutum diuersitate. Resparserunt autem tunicam hedi sanguine, quia falsis  cum testimoniis accusantes, in inuidiam deduxere peccati, omnium peccata donantem. Mittitur dehinc in cisternam, id est, in lacum, et Christus exspoliatus carne humana, descendit in infernum.

uideruntque uiatores Ismelitas uenire de Galaad, et camelos eorum portantes aromata, et resinam, et stactem, in Aegyptum.  Queritur quare Ismelitas Scriptura quibus a fratribus uenditus est Ioseph, etiam Madianitas uocet, cum Ismel sit de Agar filius Abrahe, Madianite uero de Cetura. An quia Scriptura dixerat de Abraham, quod munera dederat filiis concubinarum suarum, Agar scilicet et Ceture, et diuiserit eos ab Isaac filio suo in terram Orientis, unam gentem fecisse intelligendi sunt?

Dixit ergo Iudas fratribus suis: Quid nobis prodest, si occiderimus fratrem nostrum, et celauerimus sanguinem ipsius? Melius est, ut uenundetur Ismelitis, et manus nostre non polluantur, frater enim et caro nostra est. Acquieuerunt fratres sermonibus eius, et pretereuntibus Madianitis, negotiatoribus, extrahentes eum de cisterna, uendiderunt Ismelitis uiginti argenteis. Qui duxerunt eum in Aegyptum, etc. Pro uiginti aureis, quod LXX posuerunt, Hebraica ueritas argenteis habet. Neque enim uiliori metallo Dominus uenundari debuit quam Ioseph. De cisterna quoque leuatus ille Ismelitis, id est, gentibus, uenditur; et Christus postea quam de inferno egreditur, ab omnibus gentibus fidei commercio comparatur. Ille per Iude consilium uiginti argenteis,  distrahitur: et hic per consilium Iude Scarioth, triginti argenteis uenundatur.

Tulerunt autem tunicam eius, et in sanguine hedi quem occiderant tinxerunt, mittentes qui ferrent ad patrem et dicerent: Hanc inuenimus: uide utrum tunica filii tui sit an non. Quam cum cognouisset pater eius, ait: Tunica filii mei est: fera pessima comedit eum: bestia deuorauit Ioseph. Scissisque uestibus, indutus est cilicio, lugens filium multo tempore.  Iacob posteritatis sue deplorans dispendia, quasi pater filium lugebat amissum, quasi propheta flebat interitum Iudeorum. Inde scidit uestimentum suum, quod in passione Domini legimus factum a principe sacerdotum. Sed et uelum templi scissum est, ut prophetia, et nudatum suum populum, et diuisum ostenderet  regnum.

Congregatis autem cunctis liberis eius, ut lenirent dolorem patris, noluit consolationem recipere, sed ait: Descendam ad filium meum lugens in infernum.  Solet esse magna questio quomodo intelligatur infernus: utrum illuc mali tantum, an etiam boni mortui descendere soleant. Si ergo tantum mali, quomodo iste ad filium suum se dicit lugentem uelle descendere? Non enim in penis inferni eum esse credit. An perturbati et dolentis uerba, sua mala etiam hinc exaggerantis?

Et illo perseuerante in fletu, Madianite uendiderunt Ioseph in Aegyptum Putiphari eunucho Pharaonis, magistro militis. In plerisque locis, archimagiros, id est, cocorum principes pro magistris exercitus  Scriptura commemorat. uenditus est igitur Ioseph principi exercitus bellatorum, non Petephre, ut in Latino scriptum est, sed Putiphar eunucho. Ubi queritur quomodo postea uxorem habere dicatur. Tradunt enim Hebrei emptum ab hoc Ioseph, ob nimiam pulchritudinem in turpe ministerium, et a Domino uirilibus eius arefactis, postea electum esse, iuxta morem hierophantarum, in pontificatum Heliopoleos, et huius filiam esse Aseneth, quam postea Ioseph uxorem acceperit.



CAPUT XXuIII. De Iuda et uxore eius ac filiis: nec non et de concubitu ipsius cum Thamar nuru sua.

 Eo tempore descendens Iudas a fratribus suis, diuertit ad uirum Odollamitem nomine Hiram.  uiditque filiam ibi hominis, Chananei uocabulo Sue; et uxore accepta, ingressus est ad eam. Que concepit et peperit filium, uocauitque nomen eius Her. Rursum concepto fetu, natum filium nominauit Onam. Tertium quoque peperit, quem appellauit Sela. Quo nato, parere ultra cessauit, etc.  Queritur, quando ista fieri potuerint. Si enim posteaquam Ioseph deuenit in Aegyptum, quomodo intra uiginti ferme et duos annos  fieri potuerit et Iude filii eius etatis omnes possent ducere uxores? Nam Thamar nurum suam, mortuo primogenito suo, alteri dedit filio; quo etiam mortuo, exspectauit ut  cresceret tertius; et cum creuisset, nec illi eam dedit, timens ne et ipse moreretur. Unde factum est, ut eidem socero suo se illa supponeret. Quomodo ergo omnia hec intra tam paucos annos fieri potuerint, merito mouet, nisi forte, ut solet Scriptura per recapitulationem, aliquot annos ante uenditum Ioseph hoc fieri cepisse intelligi uelit, quoniam sic positum est, ut diceretur: factum est autem in illo tempore. Ubi tamen queritur si decem et septem annorum erat Ioseph, quando uenditus est, quot annorum esse Iudas potnerit quartus filius Iacob, quando idem ipse primogenitus Ruben, ut plurimum, fratrem suum Ioseph quinque; aut sex annos potuerit etate precedere. Euidenter autem Scriptura dicit, triginta annorum fuisse Ioseph, quando innotuit  Pharaoni. Cum ergo ipse anno decimo septimo etatis sue uenditus fuisse credatur, tredecim annos peregerat in Aegypto ignotus Pharaoni. Ad hos autem quatuordecim annos accesserunt septem anni ubertatis, et facti sunt anni uiginti. His adduntur duo, quia secundo anno famis intrauit Iacob in Aegyptum cum filiis suis, et inueniuntur uiginti duo anni, quibus abfuit Ioseph a patre et fatribus suis. Quo medio tempore, quomodo fieri potuerint de uxore et filiis et nuru Iude omnia que narrantur, indagari difficile est, nisi forte ut credamus, et hoc enim fieri potuit mox, ut adolescere Iudas cepit, eum incidisse in amorem eius quam duxit uxorem, nondum uendito Ioseph in Aegyptum

Euolutis autem multis diebus, mortua est uxor Iude.  Qui post luctum consolatione suscepta, ascendebat ad tonsores ouium suarum, ipse et Hiras opilio gregis Odollamites, in Thamnas. Pro pastore, in Hebreo amicus legitur; sed uerbum ambiguum est, quia iisdem litteris utrumque nomen scribitur. uerum amicus ree, [Figure: [Hebrew text] 2Kb] pastor, re, [Figure: [Hebrew text] 2Kb] legitur.

Nuntiatumque est Thamar quod socer illius ascenderet in Thamnas ad tondendas oues. Que depositis uiduitatis uestibus, assumpsit theristrum, et, mutato habitu, sedit in biuio itineris que ducit Thamnam, eo quod creuisset Sela, et non eum accepisset maritum. Hic insinuatur, et temporibus patriarcharum, certa et sua fuisse uestimenta uiduarum, non utique talia qualia coniugatarum.

Quam cum uidisset Iudas, suspicatus est esse meretricem.  Operuerat enim uultum suum ne agnosceretur. Ingrediensque ad eam, ait: Dimitte me, ut ceam tecum. Nesciebat enim quod nurus sua esset. Qua repondente: Quid mihi dabis, ut fruaris concubitu meo? dixit: Mittam tibi hedum de gregibus. Rursumque illa dicente: Patiar quod uis, si dederis mihi arrhabonem, donec mittas quod polliceris; ait Iudas: Quid uis tibi pro arrhabone dari? Respondit: Annulum tuum, et armillam, et baculum quem manu tenes. Ad unum igitur coitum concepit mulier, et surgens abiit. In facto Iude, non sinceritas iustitie, sed fidelitas promissi cernitur. Si enim seruaret iustitiam seruando castitatem, non introisset, ut ille opinatus est, ad meretricem, sed tamen id quod promisit per pastorem suum secundum  fidelitatem promissi transmittere mulieri non negauit.

Ecce post tres menses nuntiauerunt Iude dicentes: Fornicata est Thamar nurus tua, et uidetur uterus illius intumescere. Dixit Iudas: Producite eam ut comburatur. Que cum educeretur ad penam, misit ad socerum suum dicens: De uiro cuius hec sunt concepi: Cognosce cuius sit annulus, et armilla, et baculus. Qui agnitis muneribus ait: Iustior me est, quia non tradidi eam Sela filio meo. Attamen ultra non cognouit eam. Cognouit autem Iudas et dixit: Iustior illa quam ego, quod non dedi eam filio meo Sela. In Hebreo habet, Iustificata est ex me, non quia iusta fuerit, sed quod, comparatione illius, minus male fecerit, nequaquam uaga ad turpitudinem, sed  liberos requirendo.

Instante autem partu, apparuerunt gemini in utero eius, atque in ipsa effusione infantum unus protulit manum, in qua obstetrix ligauit coccinum dicens: Iste egredietur prior. Illo uero retrahente manum, egressus est alter. Dixitque mulier: Quare diuisa est propter te maceria? et ob hanc causam uocauit nomen eius Phares. Pro maceria diuisionem Aquila et Symmachus transtulerunt, quod Hebraice dicitur Phares. Ab eo igitur quod diuiserit membranulam secundarum, diuisionis nomen accepit. Unde Pharisei, qui se quasi iustos a populo separauerant, diuisi appellabantur.

Postea egressus est frater eius, in cuius manu erat coccinum, quem appellauit Zara. Hoc nomen interpretatur  oriens. Siue igitur quia primus apparuit, siue quod plurimi ex eo iusti sunt, ut in libro Paralipomenon continetur, Zara, id est oriens, appellatus est.  Iam nunc factum Iude secundum allegoriam quid significauerit futurorum, consideremus. In Thamar ergo nuru Iude, intelligitur plebs Iudea, cui de tribu Iuda reges, tanquam mariti, debeantur. Merito nomen eius amaritudo interpretatur. Ipsa enim Domino fellis poculum dedit. Duo autem genera principum qui non recte operabantur in plebe, unum eorum qui oberant, alterum eorum qui nichil proderant, significabantur in duobus filiis Iude. Quorum unus eorum erat malignus uel reus ante Deum, alter in terram fundebat, ne semen daret ad fecundandam Thamar. Nec sunt amplius quam duo  genera hominum inutilia generi humano: unum nocentium, alterum prestare nolentium, et si quid boni habent in hac terrena uita perdentium, tanquam in terra fundentium; et quia in malo prior est ille qui nocet quam ille qui non prodest, ideo maior dicitur malignus ille, et sequens qui fundebat in terram. Nomenque maioris, qui uocatur Her, interpretatur pelliceus, qualibus tunicis induti sunt primi homines, in pena damnationis sue, emissi ex paradiso. Sequentis autem nomen, qui uocatur Onan, interpretatur meror eorum. Quorum, nisi quibus nichil prodest, cum habeat unde prodesse posset, atque id perdat in terra? Maius porro malum est ablate uite, quod significat pellis, quam non adiute, quod significat  meror eorum. Deus tamen ambos occidisse dictus est, ubi figuratur regnum talibus hominibus abstulisse. Tertius uero filius Iude, quod illi mulieri non iungitur, significat tempus, ex quo reges plebi Iudeorum ceperunt de tribu Iude non fieri; et ideo erat quidem filius Iude, sed eum Thamar maritum non acceperat, quia eadem erat tribus Iuda, sed iam in populo Iude nemo regnabat. Unde et nomen eius, id est Sela, interpretatur diuisio eius. Non pertinent sane ad hanc significationem uiri sancti et iusti, qui licet illo tempore fuerint, ad Nouum tamen pertinent Testamentum, qui prophetando scienter utiles fuerunt, qualis Dauid fuit. Eo sane tempore quo iam Iudea ceperat reges ex tribu Iuda non habere, non est computandus Herodes maior in regibus eius,  tanquam maritus Thamar, erat enim alienigena. Nec ei sacramento illo mystice unctionis tanquam coniugali federe coherebat, sed tanquam extraneus dominabatur, quam potestatem a Romanis et a Cesare acceperat. Sic et eius filii tetrarche, quorum erat unus Herodes patris nomine appellatus, qui cum Pilato in passione Domini concordauit. Isti ergo alienigene usque adeo non deputabantur in regno illo mystico Iudeorum, ut ipsi Iudei publice clamarent frendentes aduersus Christum: Non habemus regem nisi Cesarem , neque hoc uerum nisi illa uniuersali dominatione. Romanorum quippe etiam Cesar rex erat, non proprie Iudeorum; sed ut Christum negarent, et hunc adhuc adorarent, ideo se tali uoce damnauerunt. Illo enim tempore  quo iam de tribu Iuda regnum defecerat, ueniendum erat Christo uero Saluatori Domino nostro, qui non obesset, multumque prodesset. Hinc enim fuerat prophetatum: Non deficiet princeps ex Iuda, neque dux de femoribus eius, donec ueniet qui mittendus est, et ipse erit exspectatio gentium . Iam isto tempore omne quoque magisterium Iudeorum, et mystica unde Christi uocabantur unctio ipsa defecerat, secundum prophetiam Danielis. Tunc enim uenit, cui repositum erat, exspectatio gentium, et unctus est sanctus sanctorum oleo exsultatione pre participibus suis . Natus est enim Herodis maioris tempore, passus est autem Herodis minoris tetrarche. Huius itaque uenientis ad oues que perierant domus Isrel, figuram gessit ipse Iudas, cum  iret ad tondendas oues suas in Thamna, quod interpretatur deficiens; iam enim defecerant principes ex Iuda, et omne magisterium atque unctio Iudeorum, donec ueniret cui repositum erat. uenit autem cum pastore suo Odollamite, cui nomen erat Hiras, et interpretatur Odollamites testimonium in aqua. Cum hoc plane testimonio Dominus uenit, habens quidem testimonium maius Ioanne, sed tamen propter oues infirmas, hoc testimonio est usus in aqua. Nam et ipse Hiras, quod nomen illius pastoris fuit, interpretatur fratris mei uisio. uidit omnino fratrem suum Ioannes, fratrem secundum semen Abrahe, secundum cognationem matris Marie eius, et Elisabeth matris sue, eumdemque Dominum et Deum suum,  quia sicut ipse ait, ex plenitudine eius accepit . uidit omnino, et ideo in natis mulierum maior illo non surrexit, quia ex omnibus prenuntiantibus, Christum ipse uidit, quod multi iusti et prophete cupierunt uidere et non uiderunt ; salutauit ex utero, agnouit perfectius ex columba; et ideo tanquam Odollamites uere testimonium perhibuit in aqua. uenit autem Dominus ad oues tondendas, hoc est exonerandas sarcinis peccatorum, ex quibus in Ecclesie laude in Canticis canticorum dentes essent uelut grex tonsarum . Iam deinde Thamar habitum mutat; nam et commutans interpretatur. Thamar mutat habitum, mutat et nomen, et fit de Synagoga Ecclesia; sed in ea prorsus nomen amaritudinis maneat, non illius amaritudinis in qua Domino  fel ministrauit, sed illius in qua Petrus amare fleuit. Nam et Iuda Latine confessio est. Confessioni ergo amaritudo misceatur, ut uera penitentia presignetur. Hac penitentia fecundatur Ecclesia in omnibus gentibus constituta. Oportebat enim Christum pati, et resurgere a mortuis die tertia, et predicari in nomine eius penitentiam et remissionem peccatorum per omnes gentes, incipientibus ab Ierusalem. Nam et ipse habitus meretricis, confessio peccatorum. Typum quippe Ecclesie gerit Thamar ex gentibus euocate, sedens cum hoc habitu ad portam Ena uel Enahim, quod interpretatur fons. Cucurrit enim uelut ceruus ad fontes aquarum  peruenire ad semen Abrahe; illo enim non cognoscente fetatur, quia de illo predictum est: Populus quem non cognoui seruiuit mihi .  Accepit in occulto annulum, et monile, et uirgam, uocatione signatur, iustificatione decoratur, glorificatione  exaltatur. Quos enim predestinauit, illos et uocauit; quos autem uocauit, illos et iustificauit; et quos iustificauit, illos et glorificauit . Sed hec, ut dixi, in occulto, ubi fit et conceptio sancte ubertatis. Mittitur autem promissus hedus tanquam meretrici, hedus exprobratio peccati, per eumdem Odollamitem tanquam increpantem et dicentem: Generatio uiperarum ; sed non eam inuenit peccati exprobratio, quam mutauit confessionis amaritudo. Post uero iam publicis signis annuli, et monilis, et uirge, uicit temere iudaizantes Iudeos, quorum iam personam Iudas ipse gestabat, quique hodie dicunt non hunc populum esse Christi, nec habere nos semen Abrahe: sed prolatis certissimis documentis nostre uocationis iustificationisque et  glorificationis, erubescunt sine dubio et confunduntur, et nos magis quam se iustificatos esse fatebuntur. Pignora enim refert habere secum Ecclesia. Accusatur enim a Iudeis quasi adulteratrix legis; sed ostendit uirgam signum passionis, et monile legis legitima, et annulum pignus immortalitatis. Quod autem Scriptura inducit patientem Thamar, et duos in utero geminos habentem, quorum primus scilicet, qui dicitur Zara, misit manum suam, et obstetrix ligauit coccinum, et dehinc illo manum retrahente intrinsecus, posterior, qui Phares uocatur, porrexit manum, et nascendo precessit, figulariter congruit, quod extenderet Isrel in legis opera manum suam, et eam prophetarum et ipsius Saluatoris pollutam cruore contraxerit; postea uero proruperit populus  gentium scilicet, ut futuri essent nouissimi qui erant primi, et primi futuri essent qui erant nouissimi.



LIBER QUARTUS.



CAPUT PRIMUM. De descensione Ioseph in Aegyptum, et de libidine domine ipsius, qua cum eo concumbere uoluit.


 Igitur Ioseph ductus est in Aegyptum. Emitque eum Putiphar, eunuchus Pharaonis, princeps exercitus, uir Aegyptius, de manu Ismelitarum, a quibus perductus erat. Et possedit eum Putiphar  spado Pharaonis.  Ad ordinem redit Scriptura unde recesserat, ut illa narraret que supra digesta sunt. Igitur Ioseph descendit in Aegyptum, et Christus in mundum. Emitque eum eunuchus, id est castus in disciplinis euangelicis populus.

Fuitque Dominus cum eo, et erat uir in cunctis prospere agens, habitabatque in domo domini sui, qui optime nouerat esse Dominum cum eo, et omnia que gereret ab eo dirigi in manu illius. Inuenitque Ioseph gratiam coram domino suo, et ministrabat ei. A quo prepositus omnibus, gubernabat creditam sibi domum, et uniuersa que tradita fuerant. Benedixitque Dominus domui Aegyptii propter Ioseph, et multiplicauit tam in edibus edibus quam in agris cunctam eius substantiam; nec quidquam aliud nouerat, nisi panem quo  uescebatur.  Sepe nonnulli humana sapientia inflati, dum desideriis suis diuina iudicia contraire conspiciunt, astutis eius reluctari machinationibus conantur, et quo ad uotum suum uim superne dispositionis intorquent, callidis cogitationibus insistunt, subtiliora consilia exquirunt. Sed inde uoluntatem Dei peragunt, unde hanc immutare contendunt; atque  omnipotentis Dei consilio dum resistere nituntur, obsequuntur, quia sepe et hoc eius dispositioni apte militat, quod ei per humanum studium friuole resultat sicut scriptum est: Qui comprehendit sapientes in astutia eorum . In astutia namque sua sapientes comprehendit, quando eius consiliis humana facta etiam tunc congrue seruiunt, cum resistunt. Unde et per Psalmistam dicitur: Nouit Dominus cogitationes hominum, quoniam uane sunt . Quod melius ostendimus, si pauca ad medium gestarum rerum exempla proferamus. Ioseph somnium uiderat, quod ad suum manipulum fratrum eius se manipuli prosternebant. Somnium uiderat, quod sol ac luna se cum reliquis stellis adorabant. Que quia pie fratribus retulit, eorum corda protinus future  dominationis inuidia pauorque percussit. Cumque ad se hunc uenire conspicerent, malitia se uertentes dixerunt: Ecce somniator uenit: uenite, occidamus eum, et uideamus quid illi proderunt somnia sua. Cumque se subiici eius dominio metuunt, somniatorem in puteum deponunt, eumque Ismelitis transeuntibus uendunt. Qui in Aegyptum ductus, seruituti subditus, luxurie accusatione damnatus, caritatis merito adiutus, prophetie iudicio ereptus, omni Aegypto prelatus est. Per supernam uero sapientiam prouidus frumenta congessit, et futuro periculo necessitatis obuiauit. Cumque in orbem famis inhorruit, de alimentorum preparatione sollicitus, Iacob filios in Aegyptum misit, qui frumentorum dispensationi prepositum Ioseph nescientes inueniunt, atque  ut mererentur alimenta percipere, eorum dispensatorem compulsi sunt pronis in terram ceruicibus adorare. Pensemus igitur geste rei ordinem, pensemus quomodo cogitationes hominum in ipsa sua prouisione uis diuina comprehendat. Ideo ab eis Ioseph uenditus fuerat, ne adoraretur, sed ideo est adoratus, quia uenditus. Astute namque aliquid agere ausi sunt, ut Dei consilium mutaretur, sed diuino iudicio quod declinare conati sunt, renitendo seruierunt. Inde quippe coacti sunt Dei uoluntatem peragere, unde hanc moliti sunt astute commutate. Sic diuinum consilium dum deuitatur completur, sic humana sapientia dum reluctatur comprehenditur. Timuerunt fratres ne Ioseph super eos excresceret, sed hoc quod diuinitus dispositum fuerat cauendo  actum est ut ueniret. Humana ergo sapientia in seipsa comprehensa est, que uoluntati Dei unde per intentionem restitit, inde eius impletioni militauit. Iustus namque et misericors Deus mortalium acta disponens, alia concedit propitius, alia permittit iratus, atque ea que permittit sic tolerat, ut ea in sui consilii usum uertat. Unde miro modo fit ut et quod sine uoluntate Dei agitur, uoluntati Dei contrarium non sit, quia dum in bonum usum male facta uertuntur, eius consilio militant etiam que eius consilio repugnant. Hinc per Psalmistam dicitur: Magna opera Domini, exquisita in omnes uoluntates eius . Sic quippe eius opera magna sunt, ut per omne quod agitur ab hominibus eius uoluntas exquiratur. Nam sepe inde perficitur, unde repelli putatur. Hinc  rursum dicit: Omnia quecunque uoluit Dominus, fecit in celo et in terra . Hinc Salomon ait: Non est sapientia, non est prudentia, non est consilium contra Deum . Restat ergo in cunctis que agimus, uim superne uoluntatis inquiramus. Cui uidelicet cognite debet nostra actio deuote famulari, et quasi ducem sui itineris persequi, ne etiam ei et nolens seruiat, si hanc superbiens declinat. uitari enim uis superni consilii nequaquam potest, sed magna sibi hunc uirtute temperat, qui se sub eius nutibus refrenat; eiusque sibi pondera leuigat, qui hec ex subiecto cordis humero uolens portat.

Erat autem Ioseph pulchra facie, et decorus aspectu.  Post multos itaque dies, iecit aomina oculos suos in Ioseph, et ait: Dormi mecum. Qui nequaquam acquiescens operi nefario, dixit ad eam: Ecce dominus meus, omnibus mihi traditis, ignorat quid habeat in domo sua, nec quidquam est quod non in mea sit potestate, uel non tradiderit mihi, preter te, que uxor eius es. Quomodo ergo possum malum hoc facere, et peccare in Deum meum? Huiuscemodi uerbis per singulos dies et mulier molesta erat adolescenti, et ille recusabat stuprum.  Quisquis mundi huius successibus eleuatus, lenocinante cordis letitia, tentari se luxurie stimulis sentit, Ioseph factum ad memoriam reuocet, et in arce se castitatis seruat, qui dum sibi a domina conspiceret pudicitie damna suaderi, ait:

 Ecce dominus meus, omnious mihi traditis, ignorat quid habeat in domo sua, nec quidquam est quod non in mea sit potestate, uel non tradiderit mihi, preter te, que uxor eius es. Quomodo ergo possum hoc malum facere, et peccare in Deum meum? Quibus uerbis ostenditur qui bona que assecutus fuerat repente memorie intulit, et malum quod se pulsabat euicit, et quia percepte gratie meminit, uim culpe imminentis fregit. Cum enim uoluptas lubrica tentat in prosperis, hec ipsa sunt prospera aculeo tentationis opponenda, ut eo erubescamus praua committere, quo nos a Deo meminerimus gratuita bona percepisse, et illatam gratiam exteriorum munerum uertamus in arma uirtutum, ut sint ante oculos que percepimus, queque nos illiciunt subigamus. Quia enim  uoluptas ipsa ex prosperitate nascitur, eiusdem prosperitatis est consideratio ferienda, quatenus hostis noster unde oritur, inde moriatur.

Accidit autem, ut quadam die intraret Ioseph domum, et operis quidpiam absque arbitris faceret. At illa, apprehensa lacinia uestimenti eius, diceret: Dormi mecum. Qui, relicto in manu illius pallio, fugit, et egressus est foras. Dum mulier adultera Ioseph male uti uoluisset, relicto pallio fugit foras: quia dum Synagoga Dominum purum hominem credens, quasi adulterino complexu constringere uoluit, ipse tegmem littere eius oculis reliquit, et ad cognoscendam sue diuinitatis potentiam conspicuum se gentibus prebuit. Unde et Paulus dicit: Usque hodie dum legitur Moyses, uelamen est super oculos cordis eorum  . Que uidelicet adultera mulier apud semetipsam pallium retinuit, et quem male tenebat, nudum amisit. Qui ergo a Synagoga ueniens fidei gentium conspicuus apparuit, secundum sententiam beati Iob, ex utero matris nudus exiuit.

Cumque uidisset mulier uestem in manibus suis, et se esse contemptam, uocauit homines domus sue, et ait ad eos: En introduxit uirum Hebreum ut illuderet nobis. Ingressus est ad me ut coiret mecum. Cumque ego succlamassem, et audisset uocem meam, reliquit pallium quod tenebam, et fugit foras. In argumentum ergo fidei, retentum pallium ostendit marito reuertenti domum, et ait: Ingressus est ad me seruus Hebreus, quem adduxisti, ut illuderet mihi. Cumque  uidisset me clamare, reliquit pallium et fugit foras. His auditis, dominus, et nimium credulus uerbis coniugis, iratus est ualde; tradiditque Ioseph in carcerem, ubi uincti regis custodiebantur, etc. Erat autem Ioseph pulchra facie et decorus aspectu. Ita et de Christo Dauid ait: Speciosus forma pre filiis hominum, diffusa est gratia in labiis tuis ;  Sed mulier, inquit, in eum oculos iniecit, ut adulterium cum illa perpetraret. Ista mulier Synagoge erat figura, ut supra diximus, que sepe, sicut scriptum est, mechata est post deos alienos. Similiter uolebat et Christum in adulterii sui scelere retinere ut negaret se esse Deum, et Phariseorum magis et Scribarum quam legis precepta seruaret, que illi uelut maritus erant. Christus autem non  acquiescens illicite doctrine adulterio, adulterine Synagoge manu ueste corporis apprehensus, carne se exuit, et liber mortis in celum ascendit. Calumniata est meretrix, ubi eum tenere non potuit, dicens quod templum Domini blasphemaret, et legis diceretur esse transgressor, et illum non carcer terruit, non inferna tenuerunt, cum etiam ueluti ubi puniendus descenderat, inde alios liberauit.



CAPUT II. De duobus eunuchis Pharaonis peccantibus, quibus Ioseph in carcere positus, somnium eorum interpretatus est.

 His ita gestis, accidit ut peccarent duo eunuchi, pincerna regis Aegypti et pistor, domino suo. Iratusque Pharao contra eos  misit eos in carcerem principis militum, in quo erat uinctus et Ioseph. At custos carceris tradidit eos Ioseph, qui et ministrabat eis. In Hebreo scriptum habet maske, [Figure: [Hebrew text] 2Kb] illud uerbum quod in nomine serui Abraham dudum legimus, quem nos possumus more uulgi uocare pincernam. Nec uile putetur officium, cum apud reges barbaros usque hodie, maxime dignitatis sit regi poculum porrexisse. Pete quoque de catamito et Ioue scriptitant quod amasium suum huic officio manciparit.

Narrauit prior prepositus pincernarum somnium: uidebam coram me uitem in qua erant tres propagines, crescere paulatim in gemmas, et post flores uuas maturescere, calicemque Pharaonis in manu mea. Tuli  ergo uuas et expressi in calicem quem tenebam, et tradidi poculum Pharaoni. Et ecce, inquit, uitis in conspectu meo, et in uite tres fundi, et ipsa germinans tres fundos. Tria flagella et tres ramos, siue propagines, Hebreo sermone significat, que ab illis uocantur sarigim, [Figure: [Hebrew text] 2Kb]

uidens autem pistorum magister quod prudenter somnium dissoluisset, ait: Et ego uidi somnium, quod haberem tria canistra farine super caput meum, et in uno canistro quod erat excelsius, portare me omnes cibos qui fiunt arte pistoria, auesque comedere ex eo.  Ubi hic in Latinis uoluminibus tria canistra farine scriptum est, Greci habent , quod interpretantur qui usum eiusdem lingue habent, panes esse  cibarios. Sed illud mouet, quomodo panem cibarium potuerit Pharao habere in escis. Dicit enim in superiore canistro fuisse omnia ex quibus edebat Pharao, opere pistorum. Sed intelligendum est etiam ipsum canistrum habuisse panes cibarios, quia dictum erat, tria canistra, , et desuper fuisse illa ex omni genere operis pistoris, in eodem canistro superiore.

Exinde dies tertius natalitius Pharaonis erat; qui faciens grande conuiuium pueris suis, recordatus est inter epulas magistri pincernarum et pistorum principis; restituitque alterum in locum suum, ut porrigeret regi poculum; alterum uero suspendit in patibulo, ut coniectoris ueritas probaretur.  Duo eunuchi quos de domo regis in carcerem uinctos  Ioseph inuenit duorum populorum credentium uel incredulorum mystice figuram tenent. Qui ideo dicuntur eunuchi, quia castam acceperunt regulam discipline. Eloquia, inquit, Domini casta . Denique post trinam lucem Domino ab inferis resurgente, et legis obscura, ut Ioseph somnia reuelante, solutus est a peccatis credentium populus; et de inferni carcere liberatus, redditur in ministerium diuine legis. Incredulus autem et impius populus Iudeorum, quia in saluationis lignum non credidit, transgressionis ligno suspenditur, ut illi alteri contigit eunucho, qui Iudeorum imaginem indicauit



CAPUT III. De somnio Pharaonis, et interpretatione Ioseph.

 Post duos annos uidit Pharao somnium.  Putabat se stare super fluuium, de quo ascendebant septem boues pulchre et crasse nimis et pascebantur in locis palustribus: alie quoque septem emergebant de flumine fede, confecteque macie et pascebantur in ipsa amnis ripa in locis uirentibus. Deuoraueruntque eas quarum mira species et habitudo corporum erat. Expergefactus Pharao, rursum dormiuit, et uidit alterum somnium. Septem spice pullulabant in culmo uno, plene atque formose; alie quoque totidem spice tenues, et percusse uredine oriebantur, deuorantes omnem priorum pulchritudinem. Euigilans post quietem, et facto mane, pauore perterritus, misit ad coniectores Aegypti, cunctosque sapientes, et accersitis narrauit somnium, nec erat qui interpretaretur.  Quod putabat se stare Pharao super flumen, quemadmodum  seruus Abrahe dixit: Ecce ego sto super fontem aque , hec locutio si intelligatur in Psalmo ubi scriptum est: Qui fundauit terram super aquam , non coguntur homines putare sicut nauem natare terram super aquam. Secundum hanc enim locutionem recte intelligitur quod altior sit terra quam aqua. Altius quippe ab aquis sustollitur, ubi habitant terrena animalia. Preterea narrat Pharao somnium, interpretatus est Ioseph.  Sed quid significant septem anni qui in septem spicis plenis, seu qui in septem uaccis pinguibus ostendebantur, nisi septem carismatum spiritualium dona, quibus ubertas fidei larga pietate redundat? At contra sepe steriles et tenues amem  ueritatis et iustitie nouissimis temporibus significabant.



CAPUT Iu. De eo quod Ioseph princeps Aegypti a Pharaone constituitur.

Dixit quoque rursum Pharao ad Ioseph: Ecce constitui te super uniuersam terram Aegypti. Tulitque annulum de manu sua, et dedit in manu eius; uestiuitque eum stola byssina, et collo torquem auream circumposuit, fecitque ascendere super currum suum secundum, clamante precone et dicente ut omnes coram eo genu flecterent, et prepositum esse scirent uniuerse terre Aegypti. Pro quo Aquila transtulit: Et clamauit in conspectu eius ad geniculationem.  Symmachus ipsum Hebraicum sermonem interpretans ait: Et clamauit ad eum abrech. Unde mihi uidetur, non tam preco, siue adgeniculatio, que in salutando uel adorando Ioseph accipi potest, intelligenda, quam illud quod Hebrei tradunt, dicentes patrem tenerum ex hoc sermone transferri. Ab [Figure: [Hebrew text] 3Kb] quippe dicitur pater, rech, [Figure: [Hebrew text] 3Kb] delicatus, siue tenerrimus, significante Scriptura quod iuxta prudentiam quidem pater omnium fuit, sed iuxta etatem tenerrimus adolescens et puer.  Ecce Ioseph qui typum induerat Christi, currum meruit, et preconauit ante eum, et constituit illum Pharao super uniuersam terram Aegypti; et Dominus noster postquam est distractus a Iuda, ut Ioseph a fratribus, et de infernorum carcere resurrexit, ascendit  currum regni celestis, de quo scriptum est: Currus Dei decem millium , et accepit potestatem a Patre predicandi, sicut Paulus apostolus ait: Et dedit ei nomen quod est super omne nomen, ut in nomine Iesu omne genu flectatur, celestium, terrestrium et infernorum . Accepit quoque et annulum, pontificatum scilicet fidei quo credentium anime salutis signo signantur; frontibus nostrisque cordibus per signum crucis figura Regis eterni exprimitur. Induiturque stolam byssinam, id est, carnem sanctam bysso candidiorem, et stolam immortalitatis. Accepit quoque torquem auream, id est, intellectum bonum. Preco ante eum precedit, id est, aut Ioannes Baptista, qui iter eius precedens preconabat dicens: Parate uiam Domino . Habebit et alium preconem tubam angeli, quia ipse dixit: ueniet in tuba angeli.

Dixit quoque rex ad Ioseph: Ego sum Pharao: Absque tuo imperio non mouebit quisquam manum uel pedem in omni terra Aegypti. uertitque nomen illius, et uocauit eum lingua Aegyptiaca Saluatorem mundi. Quid manifestius de Christo, quando sub figura Ioseph Saluator ostenditur, non tantum unius terre Aegypti, sed etiam totius mundi?  Licet hoc nomen absconditorum repertorem Hebraice sonet, tamen quia ab Aegyptio ponitur, ipsius lingue debet habere rationem. Interpretatur enim sermone Aegyptio, saphanath phaanecha, siue, ut Septuaginta transferre uoluerunt, , Saluator mundi,  eo quod orbem terre ab imminente famis excidio liberarit.

Dedit quoque illi uxorem Aseneth filiam Putipharis sacerdotis Heliopoleos. Notandum autem quod domini quondam et emptoris sui filiam uxorem acceperit, qui ad id locorum pontifex Heliopoleos erat. Neque enim fas absque eunuchis idoli illius esse antistites, ut uera illa Hebreorum super eo, quod ante iam diximus, suspicio comprobetur. Accepit ergo Christus ex gentibus uxorem, id est, Ecclesiam, ex qua genuit duos filios, id est, duos populos ex Iudeis, et ex gentibus congregatos.

Triginta autem erat annorum, quando stetit in conspectu regis Pharaonis. Triginta, inquit, annorum erat Ioseph, quando in conspectu regis Pharaonis  stetit; totidemque annis fuisse legitur Christus, quando sub typo Pharaonis, in conspectu mundi apparuit reuelatus.



CAPUT u. De eo quod Ioseph tempore fertilitatis congregauit triticum in horréa, ad sedandam famem futuri temporis.

Circuiuit Ioseph omnes regiones Aegypti: uenitque fertilitas septem annorum, et in manipulos redacte segetes, congregate sunt in horrea Aegypti. Omnis etiam frugum abundantia, in singulis urbibus condita est. Tantaque fuit multitudo tritici, ut arene maris cequaretur, et copia mensuram excederet.  Et congregauit Ioseph triticum, sicut arenam maris multum ualde, quoadusque non potuit numerari,  non enim erat numerus. Pro eo dictum est, non erat numerus, quod nomen numeri omnis usitati excederet illa copia, et quomodo appellaretur, non inueniebatur. Nam unde fieri potest ut quamlibet magne, finite tamen multitudinis, numerus non sit? quamuis hoc potuerit etiam secundum hyperbolen dici. Congregauit autem Ioseph per septem annos omnem frugum abundantiam, id est, frumenta fidei sanctorum horreis condens, per illa scilicet carismata septem, quasi per septem, annos, ut cum septem inopie anni ceperunt, id est, cum iniquitas illa occurrerit, septem capitalium criminum sub Antichristo, quando fames fidei fuerit et salutis, tunc sancti pariter et fideles habeant copiosam iustitie frugem, ne fides eorum inopia sermonis  attenuata deficiat.

Nati sunt autem Ioseph filii duo, antequam ueniret fames, quos ei peperit Aseneth filia Putipharis sacerdotis Heliopoleos. uocauitque nomen primogeniti, Manasses, dicens: Obliuisci me fecit Deus omnium laborum meorum, et domus patris mei. Nomenque secundi appellauit Ephraim, dicens: Crescere me fecit Deus in terra paupertatis mee. Obserua questionem que post paululum de Ioseph proponenda est, quod ante famis tempus, quo Iacob intrauit in Aegyptum, duos tantum Ioseph filios habuerit, Manassen et Ephraim, Manassen uocans, ab eo quod sit oblitus laborum suorum, ita enim Hebraice uocatur obliuio, Ephraim uero, eo quod auxerit eum  Deus, ex hoc enim uocabulo, in linguam nostram transfertur augmentum.

Igitur transactis septem annis ubertatis, qui fuerunt in Aegypto, ceperunt uenire septem anni inopie, quos predixerat Ioseph; et in uniuerso orbe fames preualuit. In cuncta autem terra Aegypti erat fames. Qua esuriente, clamauit populus ad Pharaonem alimenta petens. Quibus ille respondit: Ite ad Ioseph, et quidquid uobis dixerit, facite. Crescebat autem fames quotidie in omni terra. Aperuitque Ioseph uniuersa horrea, et uendebat Aegyptiis. Nam et illos oppresserat fames. Omnesque prouincie ueniebant in Aegyptum, ut emerent escas, et malum inopie temperarent. Ioseph a penuria frumenti saluat Aegyptum, et Christus fame uerbi Dei liberat mundum. Aperuit  enim horrea sua Christus in omni orbe terrarum: et erogatione frumenti sui, omnia subiugauit. Nisi enim Ioseph fratres uendissent, defecerat Aegyptus; nisi Christum Iudei crucifixissent, perierat mundus. Ioseph igitur interpretatur augmentatio, siue ampliatio. Sed in illo Ioseph ampliationem non habuit, nisi sola Aegyptus: in nostro uero Ioseph, augmentum habere meruit uniuersus mundus. Ille erogauit triticum, noster erogauit Dei uerbum. In omnem enim terram exiuit sonus eorum .



CAPUT uI. De eo quod Iacob tempore famis misit filios suos in Aegyptum ad emendum triticum: quibus agnitis Ioseph exploratores appellauit, sed tamen cum frumento et pretio eos domum remisit.

  Audiens Iacob, quod alimenta uenderentur in Aegypto, dixit filiis suis: Quare negligitis? Audiui quod triticum uenundetur in Aegypto. Descendite et emite nobis necessaria, ut possimus uiuere, et non consumamur inopia. Dixit Iacob filiis suis: Est frumentum in Aegypto; dicit Deus et Pater: Ex Aegypto uocaui Filium meum . Descendunt igitur decem prouectiores, id est, Iudei quasi sub decalogo legis et numero constituti, quos ipse cognoscens, non est agnitus ab eis. Cognoscuntur et Hebrei a Christo. Ipsi autem non cognoscunt eum.

Descenderunt igitur fratres Ioseph decem, ut emerent frumenta in Aegyptum, Beniamin domi retento a Iacob, qui dixerat fratribus eius: Ne forte in itinere  quidquam patiatur mali. Ingressi sunt autem terram Aegypti cum aliis qui pergebant ad emendum. Erat autem fames in terra Chanaan, et Ioseph princeps Aegypti, atque ad illius nutum frumenta populis uendebantur. Cumque adorassent eum fratres sui, et agnouisset eos, quasi ad alienos durius loquebatur, interrogans: Unde uenistis? Qui responderunt: De terra Chanaan, ut emamus uictui necessaria, et tamen fratres ipse cognoscens, non est agnitus ab eis. Recordatusque somniorum que aliquando uiderat, ait: Exploratores estis, ut uideatis infirmiora terre uenistis.  Et memoratus Ioseph somniorum suorum que uidit ipse, adorauerant enim eum fratres sui, sed aliquid in illis somniis excelsius inquirendum est. Non enim potest eo modo de patre eius ac  matre compleri, que iam mortua fuerat, quod de sole et luna, cum uidisset, a patre increpante audierat, qui uiuebat. Adorant fratres Ioseph ipsum; et Christum omnis cetus sanctorum adorat, et diuino cultu honorat. In solis autem nomine perfectio sanctorum designatur, et lune similitudine Ecclesie exprimitur decus. Omnes ergo tam seniores quam iuniores, tam perfecti quam adhuc minus perfecti in Ecclesia, Christum Dominum adorare delectant, de quo Psalmista ait: Et adorabunt eum omnes reges terre, omnes gentes seruient ei .

Qui dixerunt: Non est ita, domine, sed serui tui uenerunt ut emerent cibos. Omnes filii unius uiri sumus. Pacifici uenimus, nec quidquam famuli tui machinantur mali. Quibus ille respondit: Aliter est:  immunita terre huius considerare uenistis. Et illi: Decem, inquiunt, serui tui fratres sumus, filii uiri unius in terra Chanaan. Minimus cum patre nostro est. Alius non est super. Hoc est, ait quod locutus sum: Exploratores estis. Iam nunc experimentum uestri capiam; per salutem Pharaonis, non egrediemini hinc donec ueniat frater uester minimus, etc. Quid est quod Ioseph uir tam sapiens, atque ita non solum inter homines, sed ipsa Scriptura etiam teste laudatus, ita iurat per salutem Pharaonis non exituros de Aegypto fratres suos, nisi frater eorum iunior ueniret? An etiam bono et fideli uilis erat Pharaonis salus, cui fidem sicut primitus domino suo seruabat in omnibus? Quanto magis enim ipsi qui eum in tanto honore locauerat, si illi seruabat qui  eum seruum emptitium possidebat? Quod si non curabat Pharaonis salutem, nunquid et periurium pro cuiuslibet hominis salute uitare non debuit? An non est periurium? Tenuit enim unum eorum, donec ueniret Beniamin, et uerum factum est quod dixerat. Non exibitis hinc, donec ueniat frater uester. Ad omnes enim potuit pertinere quod dictum est. Nam quomodo et ille uenturus esset, nisi ad eum adducendum aliqui redissent? Sed quod sequitur magis urget questionem, ubi iterum iurauit dicens:

Mittite ex uobis unum, et adducite fratrem uestrum, uos autem uincimini, quoadusque manifesta sint uerba uestra, si uera dicitis an non. Sin autem, per salutem Pharaonis, exploratores estis, id est, si non uera dicitis, exploratores estis; huic sententie  interposuit iurationem, quia si uera non dixissent, exploratores essent, ideo exploratorum pena digni essent. Quos tamen uera dicere sciebat; neque enim periurus est quisque, si ei quem castissimum nouit dicat: Si hoc adulterium de quo argueris commisisti, damnat te Deus, et his uerbis adhibuit iurationem, uerum omnino iurat. Ibi enim est conditio, quia dixit, si fecisti, quem tamen non fecisse certum habet. Sed ait aliquis: uerum est, quia si fecit adulterium, damnat illum Deus. Hoc autem quomodo uerum est, si non uerum dicitis, exploratores estis cum etiam si mentiantur, non sunt exploratores? Sed hoc est quod dixit, ita dictum esse. Exploratores estis, tanquam si dictum esset, exploratorum pena  digni estis, hoc et exploratores deputamini merito mendacii uestri. Estis autem potuisse dici pro habemini et deputabimini, innumere similes locutiones docent. Unde est illa Elie: Qui cunque exaudierit in igne, et ipse erit Deus . Non enim tunc erit, sed tunc habebitur.

Et locuti sunt ad inuicem: Merito hec patimur, quia peccauimus in fratrem nostrum, uidentes angustiam anime eius, dum deprecaretur nos, et non audiuimus. Idcirco uenit super nos ista tribulatio. Et quibus unus Ruben ait: Nunquid non dixi uobis: Nolite peccare in puerum, et non audistis me? En sanguis eius exquiritur. Nesciebant autem quod intelligeret Ioseph, eo quod per interpretem loquebatur ad eos. Quid est quod cum intra se penitentes filii Isrel loquerentur de  fratre suo Ioseph, quod cum illo male egerint, et hoc eis diuino iudicio redderetur, quod se periclitari uidebant, adiungit Scriptura et dicit: Ipsi ignorabant quia audiebat Ioseph, interpres enim inter illos erat. Hoc scilicet intelligendum est ideo eos putasse quia ille non audiret, quod uidebant interpretem, qui inter illos erat, nichil ei dicere eorum que loquebantur. Nec ob aliud adhibitum putabant interpretem, nisi quod eorum linguam ille nesciret, nec cura erat interpretis ea dicere illi a quo positus fuerat, que non ad illum, sed inter se loquebantur.

Et reuersus locutus est ad illos. Tollensque Simeonem, et ligans illis presentibus, iussit ministris ut implerent saccos eorum tritico, et reponerent pecunias singulorum in sacculis suis, datis supra cibariis in uia. Qui  fecerunt ita. At illi portantes frumenta in asinis, profecti sunt. Quid autem significat quod fratres Ioseph dederunt pecuniam in emptionem frumenti, sed eam ipsi, accepto frumento quod emerant, iterum pecuniam suam receperunt, nisi quod Ioseph noster non querit nostra, sed nos? Gratis enim dat sua munera, et in nostra emptione nos ditiores fecit, quia non pecunia emitur Christus, sed gratia.

ueneruntque ad Iacob patrem suum in terra Chanaan, et narrauerunt ei omnia que accidissent sibi dicentes: Locutus est nobis dominus terre dure, et putauit nos exploratores prouincie, etc. Queritur cur Ioseph uir mitissimus et sanctissimus fratres suos taliter afficere uoluerit in protelatione agnitionis sue, cum cito potuisset eis subuenire innotescendo  suam personam. Sed hoc non ultionis causa fecit, ut uindicaret malum quod sibi factum fuerat, sed ob experientiam animi eorum, ut cognosceret utrum eodem stimulo fratrem suum uterinum persequerentur, sicut ipsum in exteras prouincias uendiderunt.

Dixit pater Iacob: Absque liberis me esse fecistis. Ioseph non est super, Simeon tenetur in uinculis, et Beniamin auferetis? In me hec mala omnia reciderunt. Cui respondit Ruben: Duos filios meos interfice, si non reduxero tibi illum. Trade illum in manu mea et ego tibi eum restituam. At ille: Non descendet, inquit, filius meus uobiscum. Frater eius mortuus est, ipse solus remansit. Si quid ei aduersi acciderit in  terra ad quam pergitis, deducetis canos meos cum dolore ad inferos. Queritur utrum ideo ad infernum quia cum tristitia, an etiam si abesset tristitia, tanquam ad infernum moriendo descensurus hec loquitur. De inferno enim magna questio est, et quid inde Scriptura sentiat, locis omnibus ubi forte hoc commemoratum fuerit, obseruandum est.



CAPUT uII. De secundo transitu fratrum Ioseph in Aegyptum, simul cum Beniamin, et tentationes eorum.

 Igitur Isrel pater eorum dixit ad eos: Si sic necesse est, facite quod uultis. Sumite de optimis terre frugibus in uasis uestris, et deferte uiro munera: modicum resina, et mellis, et storacis, et stactes, et terebinthi, et amygdalarum: pecuniam quoque duplicem  ferte uobiscum et illam quam inuenistis in sacculis reportate, ne forte errore factum sit. Sed et fratrem uestrum tollite, et ite ad uirum. Deus autem meus omnipotens faciat eum uobis placabilem, et remittat uobiscum fratrem uestrum quem tenet in uinculis, et hunc Beniamin. Ego autem quasi orbatus absque liberis ero. Deferte uiro munera, inquit, aliquid resine et mellis, thymiama et stacten, et terebinthum et nuces. Siue, ut Aquila et Symmachus transtulerunt, amygdala. Idcirco hoc capitulum posuimus, ut sciamus, ubi in nostris codicibus habetur thymiama, in Hebreo esse nechotha, [Figure: [Hebrew text] 2Kb] quod Aquila storacen transtulit, ex quo domus nechotha que in Isaia legitur, manifestissime cella thymiamatis, siue storacis, intelligitur, eo quod in illa aromata diuersa  sint condita

In ipsis foribus accedentes ad dispensatorem locuti sunt. Oramus, domine, ut audias nos. Iam ante descendimus ut emeremus escas; quibus emptis, cum uenissemus ad diuersorium, aperuimus sacculos nostros, et inuenimus pecuniam in ore saccorum, quam nunc eodem pondere reportauimus. Sed aliud attulimus argentum, ut emamus que necessaria sunt. Non est in nostra conscientia quis eam posuerit in marsupiis nostris. At ille respondit: Pax uobiscum: nolite timere; Deus uester, et Deus patris uestri, dedit uobis thesauros in sacculis uestris. Nam pecuniam quam dedistis mihi, probatam ego habeo. Quod a preposito domus audiunt, Deus uester, et Deus patrum uestrorum dedit uobis thesauros in sacculis uestris, argentum  autem uestrum probatum ego habeo, mendacium uidetur, sed aliquid significare credendum est. Argentum enim quod et datur et non minuitur, quod et probum appellatum est, nimirum illud intelligitur, de quo alibi legimus: Eloquia Domini eloquia casta: argentum igne examinatum, probatum terre, purgatum septuplum , id est, perfecte.

Igitur ingressus est Ioseph domum suam. Obtuleruntque ei munera tenentes in manibus, et adorauerunt proni in terra. At ille clementer resalutatis eis, interrogauit dicens: Saluusne est pater uester senex de quo dixeratis mihi: adhuc uiuit? Qui responderunt. Sospes est seruus tuus pater noster, adhuc uiuit, et incuruati adorauerunt eum. Attollens autem Ioseph  oculos, uidit Beniamin fratrem suum uterinum, et ait: Iste est frater uester minimus, de quo dixeratis mihi? et rursum: Deus, inquit, misereatur tui, fili mi. Festinauitque, quia commota fuerant uiscera eius super fratre suo, et erumpebant lacryme; et introiens cubiculum fleuit. Affectus boni animi semper procliuis est ad pietatem: unde et in Ioseph uirtutum possumus considerare copiam. Castus ergo erat cum spreuit impudicitiam domine; sapiens, cum diligenti inuestigatione fratrum suorum animos explorabat, qualiter sentirent de fratre suo uterino. Iustus erat, in adhibitione discipline delinquentibus; pius, in conuersione penitentium.

Rursusque lota facie, egressus continuit se, et ait: Ponite panes. Quibus appositis, seorsum Ioseph, et  seorsum fratribus, Aegyptiis quoque qui uescebantur simul seorsum. Illicitum est enim Aegyptiis, comedere cum Hebreis, et profanum putant huiuscemodi conuiuium. Seorsum ergo appositi sunt cibi Ioseph quasi aduene, et seorsum fratribus, quasi exteris natione. Aegyptiis quoque similiter seorsum quasi indigenis, qui putabant cum peregrinis profanum esse conuiuium.

Sederunt ergo coram eo, primogenitus iuxta primogenita sua, et minimus iuxta etatem suam, et mirabantur nimis sumptis partibus quas ab eo acceperunt. Maiorque pars uenit Beniamin, ita ut quinque partibus excederet. Biberuntque et inebriati sunt cum eo. Precepit autem Ioseph dispensatori domus sue dicens: Imple saccos eorum frumento quantum possunt  capere, et pone pecuniam singulorum in summitate sacci. Scyphum autem meum argenteum, et pretium quod dedit tritici, pone in ore sacci iunioris. Factumque est ita, et orto mane dimissi sunt cum asinis suis. Solent hinc ebriosi adhibere testimonii patrocinium, non propter illos filios Isrel, sed propter Ioseph, qui ualde sapiens commendatur. Sed hoc uerbum, et pro satietate solere poni in Scripturis, qui diligenter aduerterit multis in locis inueniet. Unde est illud: uisitasti terram, et inebriasti eam; multiplicasti ditare ea , eo quod in laude benedictionis hoc positum est, et donum Dei memoratur. Apparet hanc ebrietatem saturitatem significare. Nam ita inebriari ut inebriantur ebriosi, nec ipsi terre utile est, quoniam maiore quam  satietati sufficit humore corrumpitur, sicut uita ebriosorum, qui non satietati] se replent, sed merguntur diluuio.

 Tum Ioseph, accersito dispensatore domus: Surge, inquit, persequere uiros, et apprehensis dicito: Quare reddidistis malum pro bono? Scyphum quem furati estis, ipse est in quo bibit dominus meus, et in quo augurari solet. Pessimam rem fecistis, etc.  Mystice uero, quod Ioseph intuitus est paruulum fratrem suum, significat quod Dominus iehsu uidit Paulum, quando lux circumfulsit eum . Paruulus dicitur, quia nondum in carne maturam fidei etatem gerebat. Unde etiam et adolescens legitur, quando lapidantium Stephanum uestimenta  seruabat. Fleuit Ioseph, et cecitas Pauli  fletus est Christi. Lauat faciem suam, ut lumen ei amissum restituat. Lauat faciem suam Christus, ubi baptizatus est Paulus, per quem Dominus iehsu a plurimis uideretur. Dehinc scyphus argenteus solius sacculo iunioris inseritur. Sed quid sibi uult quod inuentus est in sacco Beniamin scyphus Ioseph, nisi quia in corpore Pauli, iam doctrine celestis prefulgebat eloquium, dum esset eruditus in lege? Sed quia subiectus non erat, intra saccum erat scyphus, doctrina intra legem, lucerna intra modium. Missus tamen Ananias , in Paulum manus posuit, marsupium soluit, marsupio soluto argentum resplenduit, et decidentibus squamis, uelut quibusdam sacci uinculis, soluto sacco, id est, deposito legis  uelamine, adeptus est gratiam libertatis, et reuelata facie sermonis euangelium predicat.

Deprehensi ergo fratres Ioseph reuersi sunt in oppidum. Primusque Iudas cum fratribus ingressus est ad Ioseph. Nec dum enim de loco abierat, omnesque ante eum in terram pariter corruerunt. Quibus ille ait: Cur sic agere uoluistis? An ignoratis, quod non sit similis mei in augurandi scientia?  Quid sibi uelit queri solet. An quia non serio, sed ioco dictum est, ut exitus docuit, non est habendum mendacium. Mendacia enim a mendacibus serio aguntur, non ioco. Cum autem que non sunt tanquam ioco dicuntur, non deputantur mendacia. Sed magis mouet quid sibi uelit ista actio Ioseph, qua fratres suos donec eis aperiret quis esset, toties ludificauit,  et tanta exspectatione suspendit. Quid licet tanto sit suauius cum legitur, quanto illis sit inopinatius cum quibus agitur, tamen sapientie illius grauitate, nisi magnum aliquid isto quasi ludo significaretur, nec ab eo fieret, nec illa Scriptura contineretur, in qua est tante sanctitatis auctoritas, et prophetandorum tanta intentio futurorum. Non negligenter considerandum puto, tantam miseriam in hac perturbatione fratrum suorum quomodo Ioseph quandiu uoluit, tenuit, et quantum uoluit mora produxit, non eos utique faciens calamitosos, quando etiam tante ipsorum future letitie exitum cogitabat; et totum hoc quod agebat, ut eorum gaudium differretur, ad hoc agebat, ut eadem dilatione cumularetur, tanquam non essent condigne passiones  eorum in toto illo tempore quo turbabantur, ad futuram gloriam exsultationis, que in eis fuerat reuelanda, fratre cognito, quem a se perditum esse arbitrabantur.

Cui Iudas: Quid respondebimus, inquit, domino meo, uel quid loquemur, aut iuste poterimus obtendere? Deus inuenit iniquitatem seruorum suorum. En omnes serui sumus domini mei, et nos et apud quem inuentus est scyphus, etc. Multa in narratione Iude aliter dicta sunt quam cum illis egerat Ioseph, quamuis apud eum loqueretur, ut omnino de illa insimulatione quod exploratores essent, nichil diceretur. Quod utrum consulto tacitum sit, an fecerit perturbationis obliuio, non apparet. Nam et illud  quod dixerunt se ab ipso Ioseph interrogatos de patre et fratre suo, se autem illa interroganti indicasse, mirum si uel ad sententiam potest ista peruenire narratio, ut eam constet esse ueracem, quanquam et si aliqua falsa in ea sunt, falli potius per obliuionem potuit, quam auderet mentiri apud eum presertim, cui non sicut nescienti, sed etiam illa que nouerat eum scire, ad flectendam eius misericordiam, narrationi inserebat.



CAPUT uIII. Ubi Ioseph fratres sui agnoscunt, quos remisit ad patrem suum, ut eum cum tota domo sua ducerent ad se in Aegyptum.

 Ego sum, ait Ioseph, frater uester, quem uendidistis in Aegypto; nolite pauere, nec uobis  durum esse uideatur quod uendidistis me in his regionibus, pro salute enim uestra misit me Deus ante uos. Biennium est enim quod fames cepit esse in terra, et adhuc quinque anni restant, quibus nec arari poterit, nec meti. Premisitque me Deus, ut reseruemini super terram, et escas ad uiuendum habere possitis. Non uestro consilio, sed Dei huc uoluntate missus sum, qui fecit me quasi patrem Pharaonis, et dominum uniuerse domus eius, ac principem in omni terra Aegypti. Quid est quod dicit Ioseph, Premisit me Deus, ut reseruemini super terram, et escas ad uiuendum habere possitis? Quod iuxta alia exemplaria ita legitur: Misit enim me Deus ante uos, remanere uestras reliquias super terram, et enutrire uestrum reliquiarium, mirum est. Hoc enim non usquequaque consonat,  ut reliquias uel reliquiarium accipiamus Iacob et filios eius, cum omnes sint incolumes. An forte significat illud, alto secretoque mysterio, quod ait Apostolus, Reliquie per electionem gratie salue facte sunt , quia propheta predixerat: Et si fuerit numerus filiorum Isrel sicut arena maris, reliquie salue fient . Ad hoc enim occisus est Christus a Iudeis et traditus gentibus, tanquam Ioseph Aegyptiis a fratribus, ut et reliquie Isrel salue fierent, unde dicit Apostolus: Nam et ego Isrelita sum, et ut plenitudo gentium intraret, et sic omnis Isrel saluus fieret , id est, ex reliquiis Isrel secundum carnem, et plenitudine gentium que in fide Christi secundum spiritum sunt Isrel. Aut si et genti illi Isrelitice restat  fidei plenitudo, ex qua erant reliquie, in quibus reliquiis tunc et apostoli salui facti sunt, hoc significatur ea plenitudine liberationis Isrel, qua per Moysen ex Aegypto liberati sunt.

Auditumque est et celebri sermone uulgatum in aula regis: uenerunt fratres Ioseph, et gauisus est Pharao atque omnis familia eius; dixitque ad Ioseph, ut imperaret fratribus suis dicens: Onerantes iumenta, ite in terram Chanaan, et tollite inde patrem uestrum, et cognationem, et uenite ad me, et ego dabo uobis omnia bona Aegypti, ut comedatis medullam terre. Precipe etiam ut tollant plaustra de terra Aegypti, ad subuectionem paruulorum suorum et coniugum, ac dicito: Tollite patrem uestrum, et properate  quantocius uenientes, nec dimittatis quidquam de supellectili uestra, quia omnes Aegypti opes uestre erunt. Hec uerba Pharaonis que de Iacob et filiis locutus est, significant gaudium gentilis populi ob conuersionem Iudeorum. Magna sine dubio est deuotio Ecclesie gentium, quod Isreliticus populus ad fidem Christi ueniet. Quibus si conuertantur, et fidei Christi participes exstiterint, promittit spirituales opes uirtutum, et gratiam Spiritus sancti, qua nemo qui perfecte accipit, indigentia boni laborabit.

Fecerunt filii Isrel ut eis mandatum fuerat. Quibus dedit Ioseph plaustra secundum Pharaonis imperium, et cibaria in itinere, singulisque proferri iussit binas stolas; Beniamin uero dedit trecentos argenteos  cum quinque stolis optimis, tantumdem pecunie et uestium mittens patri suo, addens eis asinos decem, qui subueherent ex omnibus diuitiis Aegypti, et totidem asinas triticum in itinere, panesque portantes.  Dati sunt Beniamin trecenti argentei cum quinque stolis optimis. Trecentos argenteos a Christo accipit, quicunque predicat Trinitatem siue Christi crucem; ideoque Paulus ait: Neque enim iudicaui scire me aliquid inter uos, nisi Christum Iesum, et hunc crucifixum . Quinque stolas accipit, id est sapientium omniumque sensuum multiplices disciplinas. Precellit ergo Paulus, eisque exuberat portio meritorum. Sed tamen habent et fratres, id est, alii predicatores gratiam suam, binas stolas, id est, ut confiteantur Christum et Deum esse  et hominem iuxta quod in Prouerbiis loquitur, Omnes domestici eius uestiti sunt duplicibus , id est, mystica uel morali intelligentia. Mittuntur et patri munera, Filius honorat Patrem, Christus populum suum promissis inuitat muneribus. Portant hec munera asini illi, gentiles inutiles et laboriosi, nunc autem utiles portant in typo Christi munera. Portant in Euangelio munerum largitorem.

Dimisit ergo fratres suos; proficiscentibus ait: Ne irascamini in uia. Qui ascendentes ex Aegypto, uenerunt in terram Chanaan ad patrem suum Iacob, et nuntiauerunt ei dicentes: Ioseph uiuit, et ipse dominatur in omni terra Aegypti, etc. Dimisit Ioseph fratres suos qui nuntiauerunt patri suo dicentes: Ioseph uiuit, et ipse est dominus in omni terra Aegypti.  Expauit autem Iacob, id est plebs incredula. Sed postquam Christi gesta cognouerit, reuiuiscet spiritus eius, et qui mortuus uidebatur, fide resurrectionis Christi uiuificatur. uocatur ergo a filiis suis, id est, a Petro, Paulo, Ioanne, populus Iudeorum inuitatur ad gratiam. Occurrit illi Iudas quod interpretatum est confessio, quia precedit iam confessio, quos ante perfidia possidebat; et sic Ioseph uerus Christus occurrit, qui senem iam etate suscipiat, ultimis temporibus populum Iudeorum, non secundum illius merita, sed secundum electionem gratie sue, et imponit manum super oculos eius, et cecitatem aufert. Cuius idem distulit cecitatem, ut postremus crederet, qui ante non potuit esse credulus.  Unde et Apostolus ait: Quia cecitas ex parte in Isrel facta est, donec plenitudo gentium intraret, et sic omnis Isrel saluus fieret  Surrexit Iacob a puteo Iuramenti; tuleruntque cum filii cum paruulis et uxoribus suis in plaustris, que miserat Pharao ad portandum senem, et omnia que possederat in terra Chanaan. uenitque in Aegyptum cum omni semine suo: filii eius et nepotes, filie et cuncta simul progenies. Notandum autem cum hic legitur filias Iacob et cunctam progeniem simul cum Iacob introisse in Aegyptum, quod non ideo posuit filias plurali numero, quod Iacob plures haberet quam unam filiam nomine Dinam,  sed numerus pluralis pro singulari positus est, sicut etiam pro plurali singularis solet.

Cuncte anime que ingresse sunt cum Iacob in Aegyptum, et egresse de femore illius, absque uxoribus filiorum eius, sexaginta sex. Quod dicit Scriptura tot animas peperisse Liam, uel tot animas exisse de femoribus Iacob, uidendum est quid respondeatur hinc eis qui hoc testimonio confirmare nituntur, a parentibus simul animas cum corporibus propagari. Animas enim dictas pro hominibus, a parte totum significante locutione, nullus ambigit. Sed quomodo ipsam partem ex qua totum commemoratum est, hoc est animam, cuius nomine totus homo significatus est, alienemus ab eo quod dictum est: Exierunt de femoribus eius, ut carnes tantum ex illo  natas, quamuis sole anime nominentur, accipiamus, querendi sunt locutionum modi secundum Scripturas.

Filii autem Ioseph qui nati sunt ei in terra Aegypti, anime due. Omnes anime domus Iacob que ingresse sunt Aegyptum, fuere septuaginta quinque. Quod, excepto Ioseph et filiis eius, sexaginta sex anime que egresse sunt de femoribus Iacob, introierunt Aegyptum, nulla dubitatio est. Ita enim paulatim per singulos supputatus numerus approbat, qui in Hebreis uoluminibus inuenitur. Hoc autem quod in LXX legimus: Filii autem Ioseph qui nati sunt ei in Aegypto, anime nouem. Sciamus pro nouem in Hebreo esse duas. Ephraim quippe et Manasse, antequam Iacob intraret Aegyptum, et famis tempus  ingrueret, nati sunt de Aseneth filia Puthipharis in Aegypto. Sed et illud quod supra legimus: Facti sunt autem filii Manasse quos genuit ei concubina Syra, Machir, et Machir genuit Galaad. Filii autem Ephraim fratris Manasse, Suthalaam, Ethaam. Filii uero Suthalaam Edem, additum est. Si quidem quod postea legimus, quasi per anticipationem factum esse describitur. Neque enim illo tempore quo ingressus est Iacob in Aegyptum, eius etatis erant Ephraim et Manasse, ut filios generare potuerint; ex quo manifestum est omnes animas que ingresse sunt Aegyptum de femoribus Iacob, fuisse septuaginta, dum sexaginta sex postea sunt ingresse, et repererunt in Aegypto tres animas, Ioseph uidelicet  cum duobus filiis eius. Septuagesimus autem ipse fuerit Iacob. Hanc rem ne uideamur aduersum Scripture auctoritatem loqui, etiam LXX interpretes in Deuteronomio transtulerunt, quod in septuaginta animabus ingressus sit Isrel Aegyptum. Si quis igitur nostre sententie refragatur, Scripturam inter se contrariam faciet. Ipsi enim LXX interpretes qui hic septuaginta quinque animas per prolepsim cum Ioseph, et posteris eius, Aegyptum ingressas esse dixerunt, in Deuteronomio septuaginta tantum introisse memorarunt. Quod si e contrario bonis illud opponitur, quomodo in Actibus apostolorum in contentione Stephani dicatur ad populum, septuaginta quinque animas ingressas esse Aegyptum , facilis excusatio est. Non enim debuit sanctus Lucas,  qui ipsius scriptor historie est, in gentes uolumen emittens, Actuum apostolorum contrarium aliquid scribere aduersum eam Scripturam que iam fuerat in gentibus diuulgata. Et utique maioris opinionis illo duntaxat tempore LXX interpretum habebatur auctoritas, quam Lucas, qui ignotus et uilis, et non magne fidei in nationibus ducebatur. Hoc autem generaliter obseruandum, quod ubicunque sancti Apostoli, aut apostolici uiri loquuntur ad populos, his plerumque testimoniis abutuntur que iam fuerant in gentibus diuulgata, licet plerique tradant Lucam euangelistam, ut proselytum, Hebreas litteras ignorasse.

Misit autem Iudam ante se ad Ioseph ut nuntiaret ei, et illi occurreret in Gessen. Quo cum peruenisset,  iuncto Ioseph curru suo, ascendit obuiam patri suo ad eumdem locum; uidensque eum, irruit super collum eius et inter amplexus fleuit, dixitque pater ad Ioseph: Iam letus moriar, quia uidi faciem tuam, et superstitem te relinquo. Iudam uero misit ante se ad Ioseph, ut occurreret ei ad urbem heroum in terram Ramesse. Hic locus iuxta Septuaginta interpretum editionem ita legitur. In Hebreo nec urbem habet heroum, nec terram Ramesse: sed tantummodo Gessen; nonnulli Iudeorum asserunt Gessen nunc Thebaidam uocari; et id quod postea sequitur: Dedit eis ut possiderent in Aegypto terram optimam in Ramesse, pagum Arsenoiten sic olim uocatum autumant.

Et ille locutus est ad fratres, et ad omnem domum patris sui: Ascendam, et nuntiabo Pharaoni, dicamque ei: Fratres mei, et domus patris mei, qui erant in terra Chanaan, uenerunt ad me, et sunt uiri pastores ouium, curamque habent alendorum gregum. Pecora sua et armenta, et omnia que habere potuerunt, adduxerunt secum.  Commendatur in patriarchis, quod pecorum nutritores erant a pueritia sua, et parentibus suis, et merito. Nam hec est sine ulla dubitatione iusta seruitus et iusta dominatio, cum pecora homini seruiunt, et homo pecoribus dominatur. Sic enim dictum est cum crearetur: Faciamus hominem ad imaginem et similitudinem nostram; et habeat potestatem piscium maris et uolatilium celi, et omnium pecorum que sunt super  terram . Ubi insinuatur, rationem debere dominari irrationabili uite. Seruum autem hominem homini uel iniquitas, uel aduersitas fecit. Iniquitas quidem, sicut dictum est: Maledictus Chanaan: erit seruus fratribus suis . Aduersitas uero, sicut accidit ipsi Ioseph, ut uenditus a fratribus, seruus alienigene fieret, itaque primos seruos quibus hoc nomen inditum est in Latina lingua, bella fecerunt. Qui enim homo ab homine superatus iure belli posset occidi, quia seruatus est seruus appellatus est. Inde et mancipia, quasi manu capta sunt. Est etiam ordo naturalis in hominibus, ut seruiant uiris femine, et filii parentibus, quia et illic hec iustitia est, ut infirmior ratio seruiat fortiori. Hec igitur dominationibus et seruitutibus clara iustitia  est, ut qui excellunt ratione, excellant dominatione. Quod cum in hoc seculo per iniquitatem hominum perturbatur, uel per naturarum carnalium diuersitatem, ferunt iusti temporalem peruersitatem, in fine habituri ordinatissimam et sempiternam felicitatem.

Cumque uocauerit uos et dixerit. Quod est opus uestrum? respondebitis: uiri pastores sumus, serui tui ab infantia nostra usque in presens, et nos et patres nostri. Hec autem dicetis, ut habitare possitis in terra Gessen, quia detestantur Aegyptii omnes pastores ouium. Abominatio est enim omnis pastor ouium Aegyptiis. Merito Aegyptiis in quibus figura est presentis seculi, in quo abundat iniquitas, abominatio est omnis pastor pecorum. Abominatio est  enim iniquo uir iustus.

uenerunt autem in Aegyptum ad Ioseph Iacob et filii eius. Et audiuit Pharao rex Aegypti, et ait Pharao ad Ioseph dicens: Pater tuus et fratres tui uenerunt ad te. Ecce terra Aegypti ante te est. In terra optima colloca patrem tuum et fratres tuos. Hec repetitio, non pretermisse rei ad quam sepe per recapitulationem obscuri reditur, sed omnino aperta est. Iam enim dixerat Scriptura, quomodo uenerint ad Pharaonem fratres Ioseph, et quid eis dixerit uel ab eis audierit. Sed hoc nunc uelut ab initio repetiuit, ut inde contexeret narrationem ab his uerbis que soli Ioseph Pharao dixit: quorum omnium codicibus Grecis, qui a diligentioribus conscripti sunt, quedam obeliscos habent, et significant  ea que in Hebreo non inueniuntur, et in LXX inueniuntur. Quedam asteriscos, quibus ea significantur que habent Hebrei, nec habent Septuaginta



CAPUT X. De eo quod Ioseph statuit Iacob patrem suum coram Pharaone, cui ille per Ioseph dedit optimam terram Gessen.

 Post hec introduxit Ioseph patrem suum ad regem, et statuit eum coram eo. Qui benedicens illi, et interrogatus ab eo: Quot sunt dies annorum uite tue? Respondit Iacob: Dies peregrinationis uite mee centum triginta annorum sunt parui et mali, et non peruenerunt ad dies patrum  meorum quibus peregrinati sunt. Quid est quod dixit Iacob Pharaoni, Dies annorum uite mee quos incolo  quod Latini habent, ago uel habeo, uel si quid aliud. Utrum ergo ideo dixit quos incolo, quod in terra natus est quam nondum populus diuina promissione hereditatis acceperat; et ibi uitam ducens, utique in aliena terra erat, non solum quando peregrinabatur sicut in Mesopotamia, uerum etiam quando ibi erat ubi natus est. An potius secundum id accipiendum est, quod ait Apostolus: Quandiu sumus in corpore, peregrinamur a Domino?  Secundum hoc et illud in psalmo dictum intelligitur: Inquilinus ego sum in terra, et peregrinus sicut omnes patres mei . Nam iterum dicit de ipsis diebus uite sue: Non  peruenerunt in dies annorum uite patrum meorum quos dies incoluerunt. Non enim hic aliud uoluit intelligi, quam id quod Latini codices habent, uixerunt; ac per hoc significauit hanc uitam incolatus esse super terram, id est, peregrinationis habitationem. Sed credo sanctis hoc conuenire, quibus aliam patriam eternam Dominus pollicetur. Unde uidendum est quemadmodum dictum est de impiis: Incolent et abscondent; ipsi calcaneum meum obseruabunt . De his enim conuenientius accipitur, qui ut abscondant incolunt, id est, ut insidientur filiis, non manent in domo in eternum.

Ioseph uero patri et fratribus suis dedit possessionem in Aegypto in optimo terre solo Ramesses, ut preceperat Pharao; et alebat eos omnemque domum  patris sui, prebens cibaria singulis. Querendum utrum terra Ramasse ipsa sit Gessen. Ipsam enim petierant, et ipsam eis Pharao dari preceperat . Tradidit Ioseph parentibus et fratribus optimam terram Gessen, prebens eis cibaria, quia fames oppresserat terram. Sic et Dominus eligens optimam terram parentibus, id est, patriarchis et prophetis, ex quibus Christus secundum carnem, siue omnibus sanctis, de quibus in Euangelio dicit: Hi sunt fratres mei, qui faciunt uoluntatem meam . His igitur dat terram, scilicet promissionis regni Dei, de qua dicit Propheta: Credo uidere bona Domini, in terra uiuentium .  Et metiebatur Ioseph triticum patri suo, et tamen eum pater nec quando uidit adorauit, nec quando ab illo  triticum accepit. Quomodo ergo Ioseph somnium modo impletum putabimus, et non potius maioris rei continere prophetiam?

In toto enim orbe panis deerat, et oppresserat fames terram, maxime Aegypti et Chanaan. E quibus omnem pecuniam congregauit pro uenditione frumenti, et intulit eam in erarium regis. Pertinuit ad Scripturam, in hac etiam re commendare fidem famuli Dei.

Cumque defecisset emptoribus pretium, uenit cuncta Aegyptus ad Ioseph dicens: Da nobis panes. Quare morimur coram te, deficiente pecunia? Quibus ille respondit. Adducite pecora uestra, et dabo pro eis uobis cibos, si pretium non habetis. Que cum adduxissent,  dedit eis alimenta pro equis, et ouibus, et bobus, et asinis; sustentauitque eos illo anno pro commutatione pecorum. uenerunt quoque anno secundo, et dixerunt ei: Non celamus domino nostro quod deficiente pecunia, et pecora simul defecerunt, nec clam te est quod absque corporibus et terra, nichil habeamus. Cur ergo morimur te uidente? et nos et terra nostra tui erimus. Eme nos in seruitutem regiam, et prebe semina, ne, pereunte cultore, redigatur terra in solitudinem. Queri potest, cum Ioseph frumenta collegerit, unde homines uiuerent, pecora unde uiuebant, cum tanta fames inualesceret? maxime quia fratres Ioseph Pharaoni dixerant: Non sunt enim pascua pecoribus puerorum tuorum; inualuit enim fames in terra Chanaan, et propter hanc  etiam inopiam pascuorum, se uenisse commemorauerant. Proinde si ea fame pascua defecerant in terra Chanaan, cur in Aegypto non defecerant, eadem tunc fame ubique inualescente? An sicut perhibetur ab eis qui loca sciunt, in multis Aegypti paludibus poterant pascua non deesse, etiam cum fames esset frumentorum, que solent Nili fluminis inundatione prouenire? Magis enim dicuntur paludes ille feracius pascua gignere, quando aqua Nili minus excrescit.



CAPUT XI. De eo quod Ioseph acquisiuit totam terram Aegypti Pharaonis possessionem.

Emit igitur Ioseph omnem terram Aegypti, uendentibus singulis possessiones suas pre magnitudine famis.  Subiecitque eam Pharaoni, et cunctos populos eius, a nouissimis terminis Aegypti, usque ad extremos fines eius preter terram sacerdotum, que a rege tradita fuerat eis, quibus et statuta cibaria ex horreis publicis prebebantur, et idcirco non sunt compulsi uendere possessiones suas, etc. In eo quod Ioseph omnem terram Aegypti emit, subiecitque eam Pharaoni, et cunctos populos eius, non iniustitie uel iniquitatis argui potest, maxime cum fidelitas eius inde commendetur, quia nullius persone gratiam suscepit, sed iuxta emptoris pretium, equo libramine stipem regiam indigentibus compensauit. Mystice autem significat omnes qui in Aegypto spirituali sunt, et Aegypti opes ambiunt, seruos esse. Iam enim nullus  est liber Aegyptius. Carnalis autem est, et uenundatus sub peccato. Pharao enim eos sibi subiicit; et fortasse ideo alibi dictum est: Ego sum Dominus Deus tuus, qui duxi te de terra Aegypti, de domo seruitutis . Unde Apostolus fidelibus precipit dicens: Non ergo regnet peccatum in uestro mortali corpore, ad obediendum desideriis eius . Et item: An nescitis, inquit, quoniam cui exhibetis uos seruos ad obediendum, serui estis eius cui obedistis, siue peccati in mortem, siue obeditionis ad iustitiam ? Iam de Hebreis scriptum est quod uiolenter in seruitutem redacti sunt. Aegyptium uero populum facile in seruitutem redegit Pharao. uendiderunt enim semetipsos. Non ergo dispensatoris culpa est, ubi digna  dispensantur pro meritis. Hoc et Paulus fecit, cum illum qui indignus sanctorum consortio fuit tradidit Satane . Nemo itaque dicat Paulum dure egisse, qui hominem de Ecclesia eiecit, ut expulsus disceret non blasphemare. Hominis enim uoluntas iniqua est, cum amans terrena, deserit celestia, et propter auaritiam se subiicit diabolo. Domini autem est promissio iusta, cum eum qui, spernens meliora, elegit peiora, dimittit arbitrio suo ut cadat, et in desideriis infirmorum subruatur. Quod autem dicitur, sacerdotes non compulsos esse uendere possessiones suas, quia illis statuta cibaria ex horreis publicis prebebantur, significat terram Ecclesie, qua ueri sunt sacerdotes, liberam esse accessu mundiali, quia uerbo diuino indesinenter pascitur, nec  damnum famis spiritualis ullum sustinebit. Aliter autem emptio Ioseph qua frugibus emit terram Aegypti, significat Christum sua doctrina et sui sanguinis pretio uniuersum mundum redimere. Quodque dicit:

Accipite semina et serite agros, ut fruges habere possitis: quintam partem regi dabitis, quatuor reliquas permitto uobis in sementem, et in cibos familiis et liberis uestris, accipere mandat semen, hoc est uerbum Dei, et serere agros, corpora uidelicet sua, que uomere euangelico exarata, et semine spirituali seminata, fructus uirtutum germinant. Per quintam partem que regibus dabatur, quinque sensuum census, quod Christo uero regi solui debeat, intimatur. Quatuor uero reliqui in sementem et in  cibos possessoribus permittuntur, quia actualis uite usus unicuique conceditur, quatenus seminet opera uirtutum, ut fructus iustitie metat in uitam eternam: quod a Saluatore nostro ueraciter nobis tribuitur. Unde Ioseph Aegyptii dicunt: Salus nostra in manu tua est, quia manifestum est quod salus mundi in Christi potestate est constituta.



CAPUT XII Ubi Iacob Ioseph pro sepultura sua iuramento constrinxit.

Habitauit ergo Isrel in Aegypto, id est, in terra Gessen, et possedit eam; auctusque est, et multiplicatus nimis, et uixit in ea decem et septem annis. Factique sunt omnes dies uite illius centum quadraginta septem  annorum. Cumque appropinquare cerneret mortis diem, uocauit filium suum Ioseph, et dixit ad eum: Si inueni gratiam in conspectu tuo, pone manum tuam sub femore meo, et facies mihi misericordiam et ueritatem, ut non sepelias me in Aegypto, sed dormiam cum patribus meis, et auferas me de terra hac, condasque in sepulcro maiorum. Moriturus Iacob, filio suo Ioseph dicit: Si inueni gratiam in conspectu tuo, subiice manum tuam sub femore meo, et facies in me misericordiam et ueritatem. Ea filium iuratione constringit, qua seruum constrinxit Abraham: ille mandans unde uxor ducatur filio suo, iste sepulturam commendans corporis sui. In utraque tamen causa nominata sunt duo illa, que magni habenda atque pendenda sunt in Scripturis omnibus, quacunque  dispersim leguntur misericordia et iustitia, uel misericordia et iudicium, uel misericordia et ueritas. Quandoquidem quodam loco scriptum est: Uniuerse uie Domini misericordia et ueritas . Ita hec duo multum commendata, multum consideranda sunt. Seruus autem Abrahe dixerat: Facitis in Dominum meum misericordiam et iustitiam. Sicut et iste filio suo dicit: Ut facias in me misericordiam et ueritatem. Quid sibi autem uelit a tanto uiro tam sollicita corporis commendatio, ut non in Aegypto sepeliatur, sed in terra Chanaan iuxta patres suos? Mirum uidetur et quasi absurdum, nec conueniens tante excellentie mentis prophetice, si hoc ex hominum consuetudine metiamur. Si autem in his omnibus sacramenta querantur,  maioris admirationis gaudium ipsi qui inuenerit orietur. Cadaueribus quippe mortuorum, peccata significari in lege non dubium est, cum iubentur homines post eorum contractionem, siue qualecunque contractum, tanquam ab immunditia purificari, et hinc illa sententia dicta est: Qui baptizatur a mortuo, et iterum tangit illum, quid proficit lauatio eius? Sic et qui ieiunat super peccata sua, et iterum ambulans hec eadem facit . Sepultura ergo mortuorum remissionem significat peccatorum, eo pertinens quod dictum est: Beati quorum remisse sunt iniquitates, et quorum tecta sunt peccata . Ubi ergo sepelienda erant hac significantia patriarcharum cadauera, nisi in ea terra ubi ille crucifixus est, cuius sanguine facta est remissio  peccatorum? Mortibus enim patriarcharum peccata hominum figurata sunt. Dicunt autem ab eo loco, quod Abrahemium uocatur, ubi sunt ista corpora, abesse locum ubi crucifixus est Dominus, fere triginta millibus, ut etiam ipse numerus eum significare intelligatur qui in baptismo apparuit ferme triginta annorum; et si quid aliud de re tanta uel hoc modo uel sublimius intelligi potest, dum tamen non frustra arbitremur, tales ac tantos homines Dei tantam gessisse curam pro sepeliendis corporibus suis, cum sit atque esse debeat fidelium ista securitas, quod ubicunque corpora eorum sepeliantur, uel insepulta etiam ob inimicorum rabiem reliquantur, aut pro eorum libidine dilacerata absumantur, non ideo uel minus integram, uel minus  gloriosam eorum resurrectionem futuram.

Cui respondit Ioseph: Ego faciam quod iussisti. Et ille, iura ergo, inquit. Quo iurante, adorauit Isrel Deum, conuersus ad lectuli caput. Sanctus quippe et Deo deditus uir, oppressus senectute, sic habebat lectulum positum, ut ipse iacentis habitus absque difficultate ulla ad orationem esset paratus.  Quod habent quidam Latini codices: Et adorauit suuer caput uirge eius, nonnulli emendatius habent: adorauit super caput uirge sue, id est, in capite uirge sue, siue in cacumen, siue super cacumen. Fallit enim eos Grecum uerbum, quod eisdem litteris scribitur, siue eius siue sue, sed accentus dispares sunt, et ab eis qui ista nouerunt in codicibus  non contemnuntur. ualent enim ad magnam discretionem, quamuis et unam plus litteram habere posset si esset sue, et non esset sed Ac per hoc merito queritur quid sit quod dictum est. Nam facile intelligitur senem qui uirgam ferebat, eo more quo illa etas baculum solet portare, ut se inclinaret ad Dominum adorandum, id utique fecerit super cacumen uirge sue, quam sic ferebat, ut super eam caput inclinando, adoraret Deum. Quid est ergo, Adorauit super cacumen uirge eius, id est, filii sui Ioseph? An forte tulerat ab eo uirgam, quando ei iurabat idem filius? et dum eam tenet, post uerba iurantis, nondum illa reddita, mox adorauit Deum? Non enim pudebat eum ferre tantisper insigne potestatis filii sui, ubi figura magne rei future  presignatur.



CAPUT XIII. De eo quod Iacob filios Ioseph benedixit.

 His ita transactis, nuntiatum est Ioseph quod egrotaret pater eius. Qui assumptis duobus filiis suis, Manasse et Ephraim, ire perrexit. Dictumque est seni: Ecce filius tuus Ioseph uenit ad te. Qui confortatus, sedit in lectulo; et ingresso ad se ait: Deus omnipotens apparuit mihi in Luza, que est in terra Chanaan, benedixitque mihi et ait: Ego te augebo et multiplicabo, et faciam in turbas populorum. Etiam hic commemorat Iacob promissiones Dei erga se factas, dicit sibi dictum: Faciam te in congregationes gentium. Quibus uerbis magis fidelium  uocationem significat quam carnalis generis propagationem.

Duo igitur filii tui qui nati sunt tibi in terra Aegypti, antequam uenirem huc ad te, mei erunt, Ephraim et Manasses, sicut Ruben et Simeon, reputabuntur mihi. Reliquos autem quos genueris post eos, tui erunt, et nomine fratrum suorum uocabuntur in possessionibus suis. Si quis ambigebat, quod septuaginta anime introissent Aegyptum filiorum Isrel, et quod Ioseph eo tempore quo ingressus est Iacob, non nouem sed duos filios tantum habuerit, presenti capitulo confirmatur. Siquidem ipse Iacob loquitur, duos eum filios habuisse, non nouem. Quod autem dicit: Ephraim et Manasse, sicut Ruben et Simeon, erunt mihi, illud significat: sicut Ruben et  Simeon due tribus erunt, et ex suis uocabulis appellabuntur, sic Ephraim et Manasses due tribus erunt, duosque populos procreabunt, et sic hereditabunt terram repromissionis sicut et filii mei. Reliquos autem, ait, filios, quos post mortem meam genueris, ostendens necdum illo tempore procreatos, tui erunt, et in nomine fratrum suorum uocabuntur in hereditate sua. Non, inquit, accipient separatim terram, nec funiculos habebunt proprios, ut relique tribus, sed in tribubus Ephraim et Manasse, quasi appendices populi commiscebuntur.

Mihi autem quando ueniebam de Mesopotamia, mortua est Rachel in terra Chanaan, in ipso itinere; eratque uernum tempus et ingrediebar Ephratam, et  sepeliui eam iuxta uiam Ephrate, que alio nomine appellabatur Bethlehem. Quomodo Iacob filio suo Ioseph tanquam nescienti, uoluit indicare ubi et quando sepelierit matrem eius, cum et ipse simul fuerit cum fratribus suis? Sed et si erat tam paruus etate, ut illud uel curare uel animo retinere non posset, que res compulit modo dici, nisi forte ad rem pertinuit commemorare ibi sepultam matrem Ioseph, ubi Christus fuerat nasciturus.

uidens autem filios eius dixit ad eum: Qui sunt isti? respondit: Filii mei sunt, quos dedit mihi Deus in hoc loco. Adduc eos, inquit, ad me, ut benedicam eis. Oculi enim Isrel caligabant pre nimia senectute, et clare uidere non poterat. Applicatosque ad se deosculatus est, et circumplexus dixit ad filium: Non  sum fraudatus a conspectu tuo, insuper ostendit mihi Deus semen tuum. Cumque tulisset eos Ioseph de gremio patris, adorauit pronus in terram, et posuit Ephraim ad dexteram suam, id est, ad sinistram Isrel, Manassen uero in sinistra sua, ad dexteram scilicet patris, applicuitque ambos ad eum. Qui extendens manum dexteram posuit super caput Ephraim iunioris fratris, sinistram autem super caput Manasse, qui maior natu erat, commutans manus; benedixitque filio suo Ioseph, etc.  Quod ita benedicit nepotes suos Isrel, ut dexteram manum minori imponat, maiori autem sinistram, et hoc filio suo Ioseph uolenti corrigere quasi errantem atque nescientem ita respondit:

Scio, fili mi, scio, et hic erit in populum, et exaltabitur,  sed frater eius iunior maior illo erit, et semen eius erit in multitudine gentium. Hactenus de Christo accipiendum est, quatenus etiam de ipso Iacob et fratre eius dictum est: Quia maior seruiet minori. Secundum hoc enim significauit aliquid prophetice hoc faciendo Isrel, quod populus posterior per Christum futurus, regeneratione spirituali superaturus erat populum priorem, de carnali patrum generatione gloriantem.  Nam maior filius Ioseph, hoc est Manasses, qui interpretatur obliuio, typum gerit Iudeorum, qui oblitus est Deum suum qui fecit eum; minor autem Christianorum, qui fecunditatem sonat, quod est proprium populi iunioris, qui corpus est Christi, qui fecundatus est in latitudine  mundi. Hos quidem cum benedicere uellet Iacob, posuit Ioseph Ephraim ad sinistram, Manasse autem ad dexteram constituit. At ille cancellatis manibus crucis mysterium prefigurans, translata in minore dextera, maiori sinistram superposuit, sicque crucis similitudo super capita eorum denotata Iudeis scandalum, Christianis futuram gloriam presignauit; senioremque per crucis mysterium factum de dextero sinistrum, et iuniorem dextrum de sinistro, quia Iudeis in nostra deserta labentibus, nos illorum gratiam adepti sumus: talique sacramento maiori populo Iudeorum prepositus est minor populus gentium. Unde et idem patriarcha ait: Hic quidem erit in populum, sed hic exaltabitur.



CAPUT XIu. De prophetia Iacob, qua filiorum Isrel reditum predixit.


Et ait ad Ioseph filium suum: En ego morior, et erit Deus uobiscum, reducetque uos ad terram patrum uestrorum. Do tibi partem unam extra fratres tuos, quam tuli de manu Amorrhei in gladio et in arcu meo. Arcum hic et gladium iustitiam uocat, per quam meruit peregrinus et aduena, interfecto Sichem et Emor, de periculo liberari. Timuit enim ut supra legimus, ne uicina oppida atque castella ob euersionem federate urbis, aduersum se consurgerent, et Dominus non dedit eis ut nocerent illi. uel certe sic intelligendum: Dabo tibi Sichimam, quam emi in fortitudine mea, hoc est in pecunia  mea, quam multo labore et sudore quesiui. Quod autem super fratres tuos ait, respondit absque sorte dedisse eam tribui Ioseph. Si quidem eodem loco sepultus est Ioseph, et mausoleum eius ibi hodie cernitur. Alia autem editione ita legitur: Et ego dedi tibi Sichimam precipuam super fratres tuos, plusquam fratribus tuis, quam accepi de manibus Amorrheorum in gladio meo et sagitta. Sichima, iuxta Grecam et Latinam consuetudinem, declinata est, alioquin Hebraice Sichem dicitur, ut Ioannes quoque euangelista testatur , licet uitiose ut Sichar legatur error inoleuit, et est nunc Neapolis, urbs Samaritanorum. Quia ergo Sichem lingua Hebrea transfertur in humerum, pulchre allusit ad nomen dicens: Et ego dabo tibi humerum unum.  Queri tamen non inconuenienter potest, quemadmodum ualeat ad litteram conuenire. Emit enim centum agnis possessionem illam, non cepit iure uictorie bellice. An quia Salem ciuitatem Sichimorum filii eius expugnauerunt, et iure belli potuit eius fieri, ut iustum bellum cum eis uideatur gestum, qui tantam priores iniuriam fecerunt in eius filia contaminanda? Cur non ergo illis illam terram dedit, qui hoc perpetrauerunt, hoc est maioribus filiis suis? Deinde, si modo ex illa uictoria glorians, dat eam terram filio suo Ioseph, cur ei displicuerunt tunc filii qui hoc commiserunt? Cur denique etiam nunc cum eos benediceret, exprobrando id commemorauit in factis eorum? Procul dubio ergo aliquod hic latet propheticum sacramentum, quia et Ioseph quadam  precipua significatione Christum prefigurauit, et ei datur illa terra ubi disperdiderat obruendo deos alienos Iacob, ut Christus intelligatur possessurus gentes diis patrum suorum renuntiantes, et credentes in eum.

His completis, uocauit Iacob filios suos. ut benediceret eos. Mystico ordine loquens, tanquam futurororum uere prescius, dixit eis que temporibus nouissimis futura erant, que tamen et secundum historiam de diuisione terre repromissionis, quomodo diuidenda fuerit nepotibus illorum, accipienda sunt, et secundum allegoriam de Christo et Ecclesia predicta certissime ueraci intellectu sentiendum est. Sed prius historie fundamenta ponenda sunt, ut  aptius allegorie culmen priori structure superponatur.

Congregamini et audite, filii Iacob, audite Isrel patrem uestrum.  Ruben primogenitus meus, tu fortitudo  mea, et principium doloris mei; prior in donis, maior imperio. Effusus es sicut aqua, non crescas, quia ascendisti cubile patris tui, et maculasti stratum eius. Est autem sensus hic: Tu es primogenitus meus, maior in liberis, et debebas iuxta ordinem natiuitatis tue, et hereditatem que primogenitis iure debetur, sacerdotium accipere et regnum. Hoc quippe in portando onere et preualido robore demonstratur. uerum quia peccasti, quasi aqua que uasculo non tenetur, uoluptatis effusus es impetu, idcirco precipio tibi ut ultra non pecces, sisque in fratrum numero penas peccati luens, quod primogeniti ordinem perdidisti.  Principium autem doloris est omnis primogenitus, quia pro eo commouentur primum uiscera parentum.

 Simon et Leui fratres, uasa iniquitatis bellantia. In consilia eorum ne ueniat anima mea, et in cetu illorum non sit gloria mea, quia in furore suo occiderunt uirum, et in uoluntate sua suffoderunt murum. Significat autem non sui fuisse consilii, quod Sichem et Emor federatos uiros interfecerunt, contraque ius pacis et amicitiarum sanguinem fuderint innocentem, et quasi quodam furore, sic crudelitate raptati, muros hospite ciuitatis euerterint. Unde sequitur et dicit:

Maledictus furor eorum, quia procax; et ira eorum, quia dura. Diuidam eos in Iacob, et dispergam eos in Isrel. Leui enim hereditatem propriam non accepit, sed in omnibus sceptris, paucas urbes ad inhabitandum habuit. De Simeon uero in libro Iesu  scriptum est, quod et ipse proprium funiculum non fuerit consecutus, sed de tribu Iuda quiddam acceperat. In Paralipomenis autem manifestius scribitur quod cum multiplicatus fuisset, et non haberet possessionis locum, exierit in desertum. Quidam hoc quod in Septuaginta legitur: In furore suo interfecerunt homines, et in desiderio suo subneruauerunt taurum, prophetice interfectos homines apostolos, et subneruatum taurum Christum interpretantur.

Iuda, te laudabunt fratres tui. Manus tue in ceruicibus inimicorum tuorum. Adorabunt te filii patris tui. Catulus leonis Iuda. Ad predam, fili mi, ascendisti, siue, ut in Hebreo scriptum est, de captiuitate, fili mi, ascendisti; requiescens accubuisti ut leo, et quasi  leena. Quis suscitabit eum? Quia Iuda confessio siue laus interpretatur, recte scribitur: Iuda, confitebuntur tibi fratres, uel laudabunt te. Et licet de Christo grande mysterium sit, tamen secundum litteram significat, quod per Dauid stirpem generantur reges, et quod adorent eum omnes tribus. Non enim ait, filii matris tue, sed filii patris tui; et quod sequitur:

Ad predam, fili mi, ascendisti, ostendit eum populus captiuos esse ducturum, et iuxta intelligentiam sacratiorem, ascendisse in altum, captiuam duxisse captiuitatem; siue, quod melius puto, captiuitas passionem, ascensus resurrectionem significat.

Alligans ad uineam pullum suum, et ad uitem asinam suam. Quod uidelicet pullum asine cui supersedit  iehsu, hoc est gentilium populum, uinee apostolorum qui ex Iudeis sunt copulauerit, et ad uitem siue, ut in Hebreo habet, ad sorec, id est, electam uitem, alligauerit asinam cui supersedit, Ecclesiam ex nationibus congregatam. Quod autem dicit, fili mi, apostrophen ad ipsum Iudam facit, quod Christus hec sit uniuersa facturus. Quod autem dicitur:

Non auferetur sceptrum de Iuda, et dux de femoribus eius, donec ueniat ille qui mittendus est; et ipse erit exspectatio gentium, significat quod non deficerent principes de tribu Iuda, usque ad tempus quo natus est Christus, qui, missus a Patre, exspectatio est gentium.

Zabulon in littore maris habitabit, et in statione  nauium, pertingens usque ad Sidonem. Issachar asinus fortis, accubans inter terminos, uidit requiem quod esset bona, et terram quod optima, supposuit humerum suum ad portandum, factusque est tributis seruiens. Quia supra de Zabulon dixerat quod maris magni littora esset possessurus, Sidonem quoque et reliquas Phenices urbes contingeret, nunc ad mediterraneam prouinciam redit, et Issachar qui iuxta Nephthalim pulcherrimam in Galilea regionem possessurus est, benedictione sua habitatorem facit. Asinum autem osseum uel fortem uocat, et humerum ad portandum debitum, quia in labore terre, et uehendis ad mare que in finibus suis nascebantur, plurimum laborauit, regibus quoque tributa comportans. Aiunt Hebrei per metaphoram significari quod  Scripturas sanctas die ac nocte meditans, studium suum dederit ad laborandum; et idcirco ei omnes tribus seruiant, quasi magistro dona portantes.

Dan iudicabit populum suum, sicut et alia tribus in Isrel. Fiat Dan coluber in uia, cerastes in semita, mordens ungulas equi, ut cadat ascensor eius retro. Salutare tuum exspectabo, Domine. Samson iudex Isrel, de tribu Dan fuit. Hoc ergo dicit, nunc uidens in spiritu comam nutrire Samsonem Nazareum, cesisque hostibus triumphare, quod in similitudinem colubri regulique obsidentis uias nullum per terram Isrel transire permittat, sed etiam si quis temerarius uirtute sua, quasi uelocitate equi, confisus, eam uoluerit predonis more populari, non effugere  ualebit. Totum autem per metaphoram serpentis et equitis loquitur. uidens autem tam fortem Nazareum tuum, quod et ipse propter meretricem mortuus est, et moriens nostros occidit inimicos, putaui, o Deus, ipsum esse Christum Filium tuum. uerum quia mortuus est et non surrexit, et rursum captiuus ductus est Isrel, alius mihi Saluator mundi et mei generis prestolandus est, ut ueniat cui repositum est: Et ipse erit exspectatio gentium.

Gad accinctus preliabitur ante eum, et ipse accingetur retrorsum. Significat quod ante Ruben et dimidiam tribum Manasse, ad filios quos trans Iordanem in possessionem dimiserat, post quatuordecim annos reuertens, prelium aduersum eos gentium uicinarum grande repererit, et uictis hostibus, fortiter  dimicarit. Lege librum Iesu Naue et Paralipomenon.

Nephthalim ceruus emissus, et dans eloquia pulchritudinis, siue Nephthalim ager irriguus. Significat autem quod aque calide in ipsa nascantur tribu, siue quod super lacum Genesareth fluento Iordanis irrigua sit. Hebrei autem uolunt propter Tiberiadem que legis uidebatur habere notitiam, agrum irriguum et eloquia pulchritudinis prophetari. Ceruus autem emissus temporaneas fruges et uelocitatem terre uberioris ostendit. Sed melius si ad doctrinam Saluatoris cuncta referamus, quod ibi uel maxime docuerit Saluator, ut in Euangelio quoque scriptum est.

Filius accrescens Ioseph, filius accrescens, et decorus aspectu. Filie discurrerunt super murum, sed exasperauerunt  eum et iurgati sunt, inuideruntque illi habentes iacula. Sedit in forti arcus eius, et dissoluta sunt uincula brachiorum et manuum eius, per manus potentis Iacob. Inde pastor egressus est, lapis Isrel. O Ioseph, qui ideo sic uocaris, quia adauxit te mihi Dominus, siue quia inter fratres tuos maior futurus es ; o, inquam, fili mi Ioseph, qui tam pulcher es, ut te tota de muris et turribus ac fenestris puellarum Aegypti turba prospiciat, inuiderunt tibi, et te ad iracundiam prouocauerunt fratres tui, habentes liuoris sagittas, et zeli iaculis uulnerati. uerum tu arcum tuum et arma pugnandi posuisti in Deo, qui fortis est propugnator, et uincula tua quibus te fratres ligauerant  ab ipso soluta sunt et disrupta, ut ex tuo semine tribus nascatur Ephraim fortis et stabilis, et instar lapidis durioris inuicta, imperans quoque decem tribubus Isrel.

Beniamin lupus rapax, mane comedet predam, et uespere diuidet spolia. Quanquam de Paulo apostolo manifestissima sit prophetia, omnibus patet quod in adolescentia persecutus Ecclesiam, in senectute predicator Euangelii fuerit. Hebrei tamen ita edisserunt: Altare in quo immolabantur hostie, et uictimarum sanguis ad basem illius fundebatur, in parte tribus Beniamin fuit. Hoc, inquiunt, ergo significat quod sacerdotes immolant mane hostias, ad uesperam diuidant ea que sibi a populo ex lege collata  sunt. Lupum sanguinarium, lupum uoracem, super altaris interpretatione ponentes, et spoliorum diuisionem super sacerdotibus, qui, seruientes altari, uiuunt de altari. Hec secundum historiam qualiter accipienda sint, dicta sufficient. Mystice autem qualiter benedictiones iste patriarcharum intelligende sint, deinceps dicemus. Ruben primogenitus meus, etc. In Ruben prioris populi uideatur ostendisse personam, cui etiam a Domino per prophetam dicitur: Isrel primogenitus meus. Etenim iuxta quod primogenitus debebatur, ipsius erat sacerdotium atque regnum. Additur: Tu uirtus mea, utique, quia ex ipso populo fundamentum fidei, ex ipso uirtus Dei, qui est Christus, aduenit. Quomodo autem ipse sit principium dolorum, nisi dum Patri Deo semper  irroget iniuriam, dum conuertit ad eum dorsum et non faciem? Iste prior in donis, quia ipsis primis data sunt eloquia Dei, primis ipsis legislatio et Testamentum, siue promissio. Iste maior imperio, utique pro magnitudine uirium, quia copiosius ceteris idem populus regnauit in hoc seculo. Effusus est autem sicut aqua peccando in Christo, quasi aqua que uasculo non tenetur, uoluptatis effusus est impetu; et idcirco addit: Ultra non crescas, quia populus iste postquam in uniuerso orbe dispersus est, ualde imminutus atque abbreuiatus est. Sed quare talia meruit, ita subiecit: Quia ascendisti cubile patris tui. Non sicut Iudei intelligunt, hoc proinde dictum est, eo quod cum Bala concubina patris sui concubuerit. Prophetia enim futura pronuntiabat,  non que fuerant gesta, ipso patriarcha dicente: Annuntio uobis que uentura sunt nouissimis diebus; et ideo in preterito non est referendum quod ille futurum predixit. Predicabat enim Domini passionem, et primogenite plebis audaciam, quia ascendit cubile Dei Patris, et maculauit stratum eius, quando corpus Domini, in quo plenitudo diuinitatis requiescebat, raptum in cruce suspendit, et ferro commaculauit. Post hec conuertitur ad Simeon et Leui, dicens:

Simeon et Leui fratres, uasa iniquitatis bellantia. Per Simeon et Leui, Scribe et sacerdotes Iudaici populi intelliguntur. De Simeone enim erant Scribe Iudeorum; de tribu uero Leui principes sacerdotum, de quibus scriptum est quia consilium fecerunt ut  Iesum morti traderent . De quo consilio iste patriarcha, qui iam mente uidebat Deum, dicit: In consilium eorum non ueniat anima mea, et reliqua. Horrebat enim iam illo tempore sanctus iste patriarcha uidere tantorum scelerum consilia, que in nouissimis temporibus facturi erant Iudei. Sequitur: Quia in furore suo occiderunt uirum, id est, Christum, iuxta quod Isaias ait : ue anime ipsorum, quia cogitatio ipsorum consilium malorum, aduersum se dicentes: Alligemus iustum, quia inutilis est nobis.

Et in dolore suo suffoderunt murum, quando lancea confoderunt illud spirituale et fortissimum propugnaculum quod custodit Isrel. Maledictus furor  eorum quia pertinax, utique ad tantum facinus perpetrandum quando furore accensi et ira, obtulerunt Christum Pontio Pilato, dicentes illi: Crucifige, crucifige; et: Si hunc dimittis, non es amicus Cesaris .

Et indignatio eoram, quia dura, dum Barrabam latronem peterent, et principem uite crucifigendum postularent. Diuidam eos in Iacob, et dispergam illos in Isrel. Hic duo nominantur, diuisio et dispersio: idcirco, quia nonnulli ex ipsis Domino crediderunt, quidam in infidelitate permanserunt. Diuisi enim dicuntur, quia ab eis separantur, et ueniunt ad fidem. Dispersi autem hi quorum patria temploque subuerso, per orbem terre incredulum genus spargitur. Iuda, te laudabunt fratres tui. Per hunc enim Iudam  uerus confessor exprimitur Christus, qui ex eius tribu secundum carnem est genitus. Ipsum laudabunt fratres sui, apostoli scilicet et omnes coheredes eius, qui per adoptionem filii Deo Patri effecti sunt, et Christi fratres per gratiam, quorum ipse Dominus est per naturam. Manus tue in ceruicibus inimicorum tuorum. Iisdem manibus atque eodem crucis tropeo et suos texit, et inimicos et aduersarias potestates curuauit, iuxta quod et Pater promittit ei dicens: Sede ad dexteram meam, donec ponam inimicos tuos scabellum pedum tuorum .

Adorabunt te filii patris tui; quoniam multi ex filiis Iacob adorabunt eum per electionem gratie salui facti. Catalus leonis Iuda, quoniam nascendo paruulus factus, sicut scriptum est: Paruulus natus est nobis  .

Ad predam, fili mi, ascendisti, id est, ascendens in cruce, captiuos populos redemisti, et quos ille leo contrarius inuaserat, tu moriens eripuisti. Deinde rediens ab inferis, ascendens in altum, captiuam duxisti captiuitatem. Requiescens accubuisti ut leo: manifestissime in passione Christus recubuit, quando inclinato capite tradidit spiritum; siue quando in sepulcro securus, uelut quodam corporis sonna quieuit. Sed quare ut leo et uelut catulus leonis? In somno enim suo leo fuit, qui non necessitate sed potestate hoc ipsum impleuit, iuxta et quod ipse dixerat: Potestatem habeo ponendi animam meam, et nemo eam tollet a me, sed ego eam pono . Quod uero addidit: Et ut catulus leonis, inde enim  mortuus, unde et natus. Physici autem de catulo leonis scribunt, quod cum natus fuerit, tribus diebus et tribus noctibus dormit. Tunc deinde patris fremitu uel rugitu, ueluti tremefactus cubilis locus, suscitare dicitur catulum dormientem: quod ualde conuenienter de passionis morte aptatur in Christo, qui tribus diebus et tribus noctibus in cubili sepulcri iacens, somnum mortis impleuit. Bene ergo Christus ut leo requieuit, qui non solum mortis acerbitatem non timuit, sed etiam in ipsa morte mortis imperium uicit. Bene idem iterum ut catulus leonis, quia die tertia resurrexit. Unde et sic adiungitur de resurrectione eius: Quis suscitabit eum? hoc est quia nullus hominum nisi ipse, iuxta quod idem de corpore  suo dixit: Soluite hoc templum, et in triduo suscitabo illud .

Non deficiet princeps de populo Iuda, nec dux de femoribus eius, donec ueniat qui mittendus est; et ipse erit exspectatio gentium. Hic locus manifestissime ad Iudam refertur. Tam diu enim fuit ex semine eius apud Iudeos intemerata successio regni, donec Christus ad redemptionem mundi nasceretur. Probant hoc historie Iudeorum, quibus ostenditur primum alienigenam regem in gente Iudeorum fuisse Herodem, quo tempore Christus natus est: quod si putant Iudei non uenisse Christum, ergo de tribu Iuda usque hodie Iudeorum permanet regnum, ita ut non defuit rex de populo Iudeorum, donec ueniret cui repositum est. Sed non solum Iudeis profuit qui  mittendus erat. Ideo sequitur: Et ipse erit exspectatio gentium. Alligans ad uineam pullum suum, ex gentibus populum cui adhuc nunquam fuerat legis onus impositum copulauit ad uineam apostolorum, qui ex Iudeis sunt. Nam uinea Domini Sabaoth domus Isrel est .

Et ad uitem, o fili mi, asinam suam. Ipse dicit: Ego sum uitis uera . Ad hanc ergo uitem alligat asinam suam cui supersedit, Ecclesiam ex nationibus congregatam. Hanc itaque ad uitem corporis sui alligauit uinculo caritatis, et discipline euangelice nexu, ut de imitatione illius uiuens, efficiatur heres Dei et coheres Christi. Alii namque hanc asinam Synagogam interpretantur, tardigradam scilicet et graui pondere legis oppressam. Lauauit in  uino stolam suam, siue carnem suam in sanguine passionis; siue sanctam Ecclesiam illo uino qui pro multis effunditur in remissionem peccatorum. Et in sanguine uue pallium suum. Pallium gentes sunt, quas corpori suo coniunxit, sicut scriptum est: uiuo ego dicit Dominus, nisi hos omnes induam sicut uestimentum . Hos quippe Christus in sanguine uue mundauit, quando sicut botrus in ligno crucis pependit. Tunc enim ex latere eius sanguis et aqua profluxit. Sed aqua nos abluit, sanguis nos redemit. Pulchriores oculi eius uino. Oculi Christi apostoli sunt et euangeliste, qui scientie lumen uniuerso corpori Ecclesie prestant. Hi pulchriores uino probantur, quia eorum doctrina austeritatem ueteris uini exsuperat, id est, prisce legis traditionem.  Euangelica enim precepta longe clariora sunt quam ueteris Testamenti mandata. Et dentes lacte candidiores. Dentes, predicatores sunt sancti, qui precidunt ab erroribus homines, et eos quasi comedendo in Christi corpore transferunt. Nomine autem lactis doctrina legis significatur, que carnalem populum tanquam paruulos lactis poculo alebat. Cuius quidem candidiores effecti sunt doctores Ecclesie, quia fortem et ualidum uerbi cibum mandunt atque distribuunt, de quibus dicit Apostolus in Epistola sua ad Hebreos : Perfectorum autem solidus cibus. Et bene candidiores lacte dicit; omnes enim qui perfecti sunt, et qui Scripturarum cibos explanantes, subtilem et minutum intellectum, qui  spiritualis dicitur, Ecclesie corpori, subministrant, candidi esse debent et puri, atque ab omni macula liberi. Issachar asinus fortis. Issachar, quod interpretatur merces, refertur ad populum gentium, quem Dominus sanguinis sui pretio est mercatus. Hic Issachar, asinus fortis scribitur, quia prius gentilis populus quasi brutum et luxuriosum animal erat, nullaque ratione subsistens. Nunc uero fortis est, Saluatori nostro mentis occulta subigens, ac Redemptoris dominio colla subiiciendo, iugum discipline euangelice perferens. Hic accubans inter terminos uidit requiem quod esset bona, et terram quod optima. Inter terminos namque accubare est prestolato mundi fine requiescere, nichilque de his que nunc uersantur in medio querere, sed ultima desiderare. Et fortis  asinus requiem et terram optimam uidit, cum simplex gentilitas idcirco se ad robur boni operis erigit, quia ad eterne uite patriam tendit. Unde etiam apponit humerum suum ad portandum, quia dum ad promissam requiem peruenire desiderat, cuncta mandatorum onera libenter portat. Unde et factus est tributis seruiens, hoc est regi et Christo suo fidei bona operumque bonorum munera offerens. Zabulon in littore maris habitabit, et in statione nauium. Zabulon, qui interpretatur habitaculum fortitudinis, Ecclesiam significat, fortissimam ad omnem tolerantiam passionis. Hec in littore maris habitat, et in statione nauium, ut credentibus sit refugium, et periclitantibus demonstraret fidei portum. Hec contra omnes turbines seculi immobili et inconcussa  firmitate solidata, exspectat naufragium Iudeorum, et hereticorum procellas, qui et circumferuntur omni uento doctrine. Quorum etsi tunditur fluctibus, frangit tamen ipsa fluctus, et non frangitur, nec ullis heresium tempestatibus cadit, nec ulli uento schismatum commota succumbit. Pertendit autem usque ad Sidonem, hoc est usque ad gentes peruenit. Legitur etiam in Euangelio inde assumptos esse aliquos apostolorum, et in ipsis locis Dominum sepe docuisse, sicut scriptum est: Terra Zabulon et terra Nephthalim, uia maris trans Iordanem Galilee gentium, populus qui sedebat in tenebris, uidit lucem magnam . Dan iudicabit populum suum sicut et alia tribus in Isrel. Fiat Dan coluber in uia, cerastes in semita, etc. Alii dicunt  Antichristum per hec uerba predici de ista tribu futurum. Alii de Iuda, a quo traditus est Christus, hec scripta pronuntiant, et equitem atque equum Dominum cum carne suscepta designare uolunt. Retrorsum autem cadere, ut in terram reuertatur unde sumptus est. Sed quoniam die tertia resurrexit, ideoque ait: Salutare tuum exspectabo, Domine, sicut per Dauid: Non relinques animam meam in inferno , hec quidam ita exponunt. Alii uero hanc prophetiam ad Antichristum transferunt. De tribu enim Dan uenire Antichristum ferunt, pro eo quod hoc loco Dan et coluber asseritur et mordens. Unde et non immerito Isreliticus populus, dum terras in partitione castrorum susciperet, prius Dan ad Aquilonem  castra metatus est, illum scilicet signans qui in corde suo dixit: Sedebo in monte testamenti, in lateribus Aquilonis; ascendam super altitudinem nubium, similis ero Altissimo . De quo et per prophetam dicitur: A Dan auditus est fremitus equorum eius ; qui non solum coluber, sed etiam cerastes uocatur, enim Grece cornua dicuntur; serpensque hic cornutus esse perhibetur, per quem digne aduentus Antichristi asseritur. Quia contra uitam fidelium, cum morsu pestifere predicationis, armabitur etiam cornibus potestatis. Quis autem nesciat semitam angustiorem esse quam uiam? Fit ergo coluber in uia, quia in presentis uite latitudinem eos ambulare prouocat, quibus parcendo quasi blanditur. Sed in uia mordet, quia eos  quibus libertatem tribuit erroris sui ueneno consumit. Fit iterum cerastes in semita, quia quos fideles reperit, et sese ad celestis precepti angusta itinera constringentes, non solum nequitia callide persuasionis impedit, sed etiam terrore potestatis premit, et in persecutionis angore, post beneficia ficte dulcedinis, exercet cornua potestatis. Quo in loco equus hunc mundum insinuat, qui per elationem suam in cursu labentium temporum spumat. Et quia Antichristus extrema mundi apprehendere nititur, cerastes iste equi ungulas mordere perhibetur. Ungulas quippe equi mordere est extrema seculi feriendo contingere. Ut cadat ascensor eius retro. Ascensor equi est quisquis extollitur in dignitatibus mundi. Qui retro cadere dicitur, et non in faciem, sicut  Saulus cecidisse memoratur. In facie enim cadere, est in hac uita suas unumquemque culpas cognoscere, easque penitendo deflere. Retro uero quod non uidetur cadere, est ex hac uita repente decedere, et ad que supplicia ducatur ignorare. Et quia Iudea, erroris sui laqueis capta, pro Christo Antichristum exspectat, bene Iacob eodem loco repente in electorum uoce conuersus est dicens: Salutare tuum exspectabo, Domine, id est, non sicut infideles Antichristum, sed eum qui in redemptionem nostram uenturus est, uerum credo fideliter Christum. Gad accinctus preliabitur ante eum. Iste Gad accinctus personam Christi exprimit, qui in primo aduentu humilitatis sue, ante aduentum Antichristi preliaturus occurrit, accinctus gladio uerbi sui circa femur  potentissime, quo amicos diuisit, id est, filium a patre, filiam a matre, nurum a socru, iuxta quod legitur in Euangelio: Non ueni pacem mittere in terram, sed gladium . Quod autem ait, et ipse accingetur retrorsum, claritas Domini nostri in secundo regno ostenditur, quia cum uenerit Antichristus, item recurret retrorsum, id est, post eius uestigia Christus aduentu procedens, ut interficiat eum gladio oris sui. Unde et bene idem Gad latrunculus interpretatur, eo quod posterior, id est, secus pedes quasi latrunculus, rapido atque improuiso aduentu exsiliat, contra apertam Antichristi oppugnationem. Hinc est quod Apostolus exclamat dicens: Quia dies Domini sicut fur in nocte, ita ueniet . Christus  ergo et ante et retro preliari contra Antichristum scribitur. Ante eum namque in occulto aduentu humilitatis, post eum manifestus in gloria maiestatis. Demonstrat et Moyses aperte prophetiam patriarche huius specialiter pertinere ad Christum. Sic enim ait: Benedictus, inquit, in latitudine Gad. Quasi leo requieuit; cepitque brachium et uerticem, et uidit principatum suum. Agnoscant itaque quis requieuit sicut leo nisi Christus in sepulcro suo? Quis confregit uerticem brachiaque potentium, nisi Redemptor noster, qui humiliauit uirtutem et superbiam excelsorum? Quis uidit principatum suum, nisi ille cui datus est principatus et honor et regnum? Aser pinguis panis eius, et prebebit delicias regibus. Aser, cuius nomen significat diuitias, idem Christus est,  Cuius altitudo diuitiarum sapientie et scientie Dei ; qui propter nos pauper factus est cum diues esset; cuius est panis pinguis factus, caro scilicet eius que est esca sanctorum: quam si quis manducauerit, non morietur in eternum. Iste etiam prebebit delicias sapientie regibus, id est, qui sensus proprios bene regunt, qui dominantur uitiorum suorum, qui castigant corpora sua et in seruitutem subiiciunt. Nephthalim, quod interpretatur dilatatio, apostolos et predicatores sanctos significat, quorum doctrina in latitudinem totius mundi diffusa est. Ex hac enim tribu fuerunt apostoli, qui sunt principes Ecclesiarum, et duces, et principes Zabulon, et principes Nephthalim; qui sine dubio ad personam referuntur apostolorum. Ipsi sunt filii excussorum  , id est, prophetarum, qui in manu potentis Dei positi, et tanquam sagitte excusse, peruenerunt usque ad fines terre. Unde et bene hic Nephthalim ceruus emissus scribitur, qua nimirum apostoli siue predicatores, ueloci saltu exsilientes more ceruorum, transcendunt implicamenta seculi huius; sicque excelsa ac sublimia meditantes, dant eloquia pulchritudinis, id est, predicant cunctis gentibus doctrinam Domini Saluatoris. Filius accrescens Ioseph. Hec prophetia post passionem Domini paterne uocis imaginem pretulit, quia redeuntem in celum post uictoriam Christum Pater alloquitur dicens: Filius accrescens Ioseph, filius accrescens, utique in gentibus; qui cum ob incredulitatem Synagoge populum reliquisset, innumeram sibi plebem  Ecclesie ex omnibus gentibus ampliauit. Quod et Dauid cecinit dicens: Reminiscentur et conuertentur ad Dominum, uniuersi fines terre .

Filius accrescens et decorus aspectu. Omnes enim superat illius pulchritudo, iuxta quod de ipso in Psalmis canitur: Speciosus forma pre filiis hominum . Filie discurrerunt super murum; id est, gentes uel Ecclesie que crediderunt in Christum. He super soliditatem fidei, quasi super murum amore pulchritudinis Christi accense discurrunt, ut uerum sponsum per contemplationem aspiciant, et osculo caritatis illi copulentur atque adhereant. Sed obiurgati sunt eum, quando falsis testimoniis calumniantes, sanctum Domini opprimere Synagoge populi  cogitauerunt. Inuiderunt illi habentes iacula. Neque enim quisquam in Ioseph coniecit sagittas uel aliquod uulneris telum, sed specialiter euenit in Christum. Sedit in forti arcus eius. Christus enim arcum suum posuit, et arma pugnandi in Deo, qui fortis est propugnator, cuius uirtute concidetur omnis nequitia perfidorum. Et dissoluta sunt uincula brachiorum eius, quibus fratres eum uinctum ad Pilatum duxerunt, uel quibus eum suspensum in ligno crucifixerunt. Rescissa sunt enim per manum Iacob, hoc est per manum omnipotentis Dei Iacob, ex cuius femore ipse Dominus bonus pastor egressus est, lapis et firmitas credentium in Isrel. Deus patris tui erit adiutor tuus. Quis adiuuit Filium nisi solus Deus Pater, qui dixit: Iacob puer meus, suscipiat eum  anima mea? Et omnipotens benedicet tibi benedictionibus celi desuper, benedictionibus abyssi iacentis deorsum. Uniuersa enim subiecit ei, celestia per benedictionem celi desuper, et terrena per benedictionem abyssi iacentis deorsum, ut omnibus angelis et hominibus dominaretur. Benedictionibus uberum, id est, siue duorum testamentorum, quorum altero est nuntiatus, altero demonstratus; siue benedictionibus uberum Marie, que uere benedicta erant, quia iisdem sancta uirgo Domino potum lactis immulsit. Unde et illa mulier in Euangelio ait: Beatus uenter qui te portauit, et ubera que suxisti .

Benedictionibus uberum et uulue. Etiam hic benedicitur uulua eiusdem matris, illa utique uirginalis, que nobis Christum Dominum edidit; de qua per  Ieremiam prophetam dicitur: Priusquam te formarem in utero, noui te, et antequam exires de uulua, sanctificaui te .

Benedictiones patris tui confortate sunt benedictionibus patrum eius. Benedictiones, inquit, patris tui celestis, que date sunt tibi a summo celi et abyssi, confortate sunt, id est, preualuerunt benedictionibus patrum tuorum. Ultra omne enim sanctorum meritum patriarcharum siue prophetarum conualuit benedictio omnipotentis Patris in Filio, ita ut ei nullus sanctorum equetur. Donec ueniret desiderium collium eternorum. Colles isti sancti sunt, qui Christi aduentum prophetantes, magno cum desiderio incarnationem eius exspectauerunt; de quibus Dominus dicit: Quia multi iusti et prophete cupierunt uidere  que uidetis . Hi ergo sancti dicti sunt colles, propter excellentiam sanctitatis: qui etiam et eterni uocantur, quia uitam consequuntur eternam, nec intereunt cum mundo, sed esse creduntur eterni. Fiant in capite Ioseph, omnes scilicet benedictiones iste super caput Christi ponuntur, quas incarnatus accepit. Et super uerticem Nazarei, de quo scriptum est: Quoniam Nazareus uocabitur , id est, sanctus Dei. Inter fratres suos, quia ipse est caput omnium eminens uniuersorum sanctorum, quos etiam et fratres uocat in psalmis. Beniamin lupus rapax, mane comedet predam, et uespere diuidet spolia. Quibus dictis, apostolus Paulus designatur, de Beniamin stirpe progenitus. Qui mane rapuit  predam, id est, in primordiis fideles quos potuit deuastauit, uespere autem spolia diuisit, quia fidelis postmodum factus, sacra eloquia audientibus discretione mirifica dispensauit. Legimus quemdam ex doctoribus ad urbem Ierusalem ea que de Beniamin scripta sunt referentem. Beniamin, inquit, filius doloris interpretatur. Hic sorte hereditatis eum locum accepit, in quo terrena est Ierusalem, que nunc propter incredulitatem abiecta est atque repulsa. Hec enim in filiis suis sub persona Beniamin designatur. Nam sicut Beniamin ultimam consequitur benedictionem, ita et idem populus ultimus est saluandus, postea quam plenitudo gentium intrauerit. Dicit enim: Beniamin lupus rapax; lupus scilicet, quia ipse populus effudit sanguinem prophetarum atque  iustorum. Rapax autem, propter auiditatem dicitur. Ex multa enim fame uerbi Dei et inedia uenit rapax, quia et ipse uiolenter diripit regnum Dei. Hic autem mane comedit predam. Mane illud tempus creditur, quo legem accepit. Tunc enim mundi prima quidem illuminatio scientie Dei data est. Comedit enim mane, quia legem quam mane accepit, edit, adhuc et meditatur, licet sequens legem iustitie in legem fidei non peruenerit. Ad uesperam autem diuidit spolia. uespera autem est illud tempus nouissimum, quo conuertetur. Tunc ergo diuidet escam, tunc intelliget diuidendam esse litteram a spiritu, et tunc cognoscet quia littera occidit, spiritus autem uiuificat. Quia ergo iam per gratiam Dei illuminatus incipit in lege spiritualia a carnalibus diuidere et separare,  ideo dicitur ad uesperam diuidere escam, quod tota die in lege meditans, ante non fecit. Queritur autem de Iacob, cur omnes quos de liberis et ancillis genuit, equali honore filios et heredes constituerit, nisi ut ostenderet quod Christus Dominus omnibus gentibus que per fidem corpori eius conciliantur, cunctis pari honore et gloria habitis, celestia premia largiatur? Nec est discretio, Iudeus an Grecus, barbarus an Scytha, seruus an liber sit , quia per omnia et in omnibus Christus est. Propterea enim figuram serui Saluator noster et Dominus induit, et pro libero et pro seruo seruiuit, ut omnibus credentibus in se equale donum bonorum celestium largiatur, nec prefertur apud illum quid secundum carnem nobilior sit. Quicunque  enim fidem Domini promeretur, nullis maculis carnalis natiuitatis offuscatur. Nam hoc ita futurum, etiam per prophetam significatur, dicente Domino: Erit, in nouissimis diebus effundam de spiritu meo super omnem carnem .

Omnes hi in tribubus Isrel duodecim. Hec locutus est eis pater suus, benedixitque singulis benedictionibus propriis, et precepit eis dicens: Ego congregor ad populum meum; sepelite me cum patribus meis in spelunca duplici, que est in agro Ephron Hethei, contra Mambre in terra Chanaan, quam emit Abraham cum agro ab Ephron Hetheo in possessionem sepulcri. Ibi sepelierunt eum, et Saram uxorem eius; ibique sepultus est Isaac cum Rebecca coniuge. Ibi et Lia  condita iacet.  uidendum, quomodo dicant Scripture, quod assidue dicunt de mortuis: Et appositus est ad patres suos, uel: Appositus est ad populum suum. Ecce enim de Iacob dicitur iam quidem mortuo, sed nondum sepulto, et ad quem populum ponatur non est in promptu uidere. Ex illo enim populus prior nascitur, qui dictus est populus Isrel. Qui uero eum precesserunt tam pauci iusti nominantur, ut eos populum appellare cunctemur. Nam si dictum esset: Appositus est ad patres suos, nulla questio fieret. An forte populus est non solum hominum sanctorum, uerum et angelorum populus ciuitatis illius? Unde dicitur ad Hebreos: Sed accessistis ad montem Sion et ad ciuitatem Dei Ierusalem, et ad millia angelorum exsultantium . Huic  populo opponuntur, qui post hanc uitam placentes Deo fiunt. Tunc enim dicuntur apponi, quando nulla iam remanet sollicitudo tentationum, et periculum peccatorum nullum. Quod intuens ait Scriptura: Ante mortem ne laudes hominem quemquam .



CAPUT XuI. De obitu Iacob et de planctu Aegyptiorum in obsequiis eius.

Finitisque mandatis quibus filios instruebat, collegit pedes suos super lectum et obiit; appositusque est ad populum suum . Quod cernens Ioseph, ruit super faciem patris flens, et deosculans eum; precepitque seruis suis medicis, ut aromatibus condirent patrem. Quibus iussa explentibus, transierunt quadraginta dies. Iste quippe mos erat cadauerum condendorum.  Fleuitque eum Aegyptus septuaginta diebus. Quadraginta dies sepulture quos commemorat Scriptura, forte significant aliquid penitentie, qua peccata sepeliuntur. Non enim frustra etiam quadraginta dies ieiuniorum sunt constituti, quibus Moyses et Elias et Dominus ipse ieiunauit, et Ecclesia precipuam obseruationem ieiuniorum Quadragesimam uocat. Unde et in Hebreo de Niniuitis apud Ionam prophetam scriptum perhibent: Quadraginta dies et Niniue euertetur , ut per tot dies accommodatos uidelicet humiliationi penitentium intelligatur in ieiuniis sua defleuisse peccata et impetrasse misericordiam Dei. Nec tamen putandum est istum numerum luctui penitentium tantummodo conuenire, alioquin non quadraginta dies fecisset Dominus cum  discipulis suis post resurrectionem intrans cum eis et exiens, manducans et bibens. Qui dies utique magne letitie fuerunt. Nec LXX interpretes, quos legere consueuit Ecclesia, errasse credendi sunt, ut non dicerent. Quadraginta dies, sed: Triduum et Niniue euertetur. Maiore quippe auctoritate prediti quam interpretum officium est, prophetico spiritu quo etiam ore uno in suis interpretationibus, quod magnum miraculum fuit, consonuisse firmantur, Triduum posuerunt, quamuis non ignorarent quod dies quadraginta in Hebreis codicibus legerentur, ut in Domini Iesu Christi clarificatione, intelligerentur dissolui abolerique peccata, de quo dictum est: Qui traditus est propter delicta nostra, et resurrexit propter  iustificationem nostram . Clarificatio autem Domini in resurrectione et in celum ascensione cognoscitur. Unde bis numero, quamuis unum et eumdem Spiritum sanctum dedit, primo posteaquam resurrexit, iterum posteaquam ascendit in celum. Et quoniam post triduum resurrexit, post quadraginta autem dies ascendit, unum horum quod posterius factum est, per numerum dierum codices Hebrei significant; alterum autem de triduo, quod ad eamdem etiam rem pertineret, LXX commemorare, non interpretationis seruitute, sed prophetie auctoritate uoluerunt. Non ergo dicamus unum horum falsum esse, et pro aliis interpretibus aduersus alios litigemus, cum et illi qui ex Hebreo interpretantur, probent nobis hoc scriptum esse quod interpretantur;  et LXX interpretum auctoritas, que tanto etiam diuinitus facto miraculo commendatur, tanta in Ecclesiis uetustate firmetur.

Expleto planctus tempore, locutus est Ioseph ad familiam Pharaonis: Si inueni gratiam in conspectu uestro, loquimini in auribus Pharaonis, eo quod pater meus adiurauerit me dicens: En morior, in sepulcro meo quod fodi mihi in terra Chanaan sepelies me. Ascendam igitur, et sepeliam patrem meum, ac reuertar. Dixitque ei Pharao: Ascende et sepeli patrem tuum sicut adiuratus es. Quo ascendente, ierunt cum eo omnes senes domus Pharaonis: cunctique maiores natu Aegypti, domus Ioseph cum fratribus suis, absque paruulis et gregibus atque armentis, que reliquerant in terra Gessen. Habuit quoque in comitatu currus et  equites, et facta est turba non modica. Quod mandauit Ioseph potentes Aegypti, ut dicerent Pharaoni nomine eius: Pater meus adiurauit me dicens: In monumento quod ego fodi mihi in terra Chanaan, ibi me sepelies, queri potest quomodo uerum sit, cum hec uerba patris eius, quando de sua sepultura mandauit, non legantur; sed ad sententiam uerba referre debemus, sicut in aliis supra similiter iteratis uerbis uel narrationibus admonuimus. uoluntati enim enuntiande, et in notitiam perferende, oportet uerba seruire. Fodisse autem Iacob sibi sepulcrum, nusquam superius in Scripturis legitur, sed nisi fieret, cum in eisdem terris essent, modo non diceretur: ueneruntque ad aream Atad, que sita est trans Iordanem. Ubi celebrantes exsequias  planctu magno atque uehementi, impleuerunt septem dies, etc. Quid sibi uult quod cum pergerent ad sepeliendum Iacob, Scriptura dicit: Et uenerunt ad aream Atad, que est trans Iordanem? Pretergressi sunt enim locum in quo erat mortuus sepeliendus, millia  plusquam quinquaginta. Tantum quippe spatii est plus minus ab eo loco ubi sepulti sunt patriarche, in quibus et Iacob, usque ad hunc locum quo eos aduenisse narratur. Nam post factum ibi luctum et planctum magnum, redierunt ad locum quem preterierant, rursus Iordane transiecto. Nisi quis forte dicat, aliquorum hostium uitandorum causa per eremum uenisse eos cum corpore, qua uia etiam populus Isrel ductus  est per Moysen ab Aegypto liberatus. Illo quippe itinere ut plurimum circuitur, et per Iordanem uenitur ad Abrahamium, ubi sunt corpora patriarcharum, id est, ad terram Chanaan. Sed quomodo factum sit ut trans loca illa ad Orientem uersus tantum iretur, et inde ad ea per Iordanem ueniretur, significationis causa factum esse credendum est, quod per Iordanem uenturus erat ad eas terras postea Isrel in filiis suis. Et fecit luctum patri suo septem dies. Nescio utrum inueniatur alicui sanctorum in Scripturis celebratum esse luctum nouem dies, quod apud Latinos nouendial appellant. Unde mihi uidentur ab hac consuetudine prohibendi, si qui Christianorum istum in mortuis suis numerum seruant, qui magis est in gentilium consuetudine. Septimus uero  dies auctoritatem in Scripturis habet. Unde alio loco scriptum est: Luctus mortui septem dierum; fatui autem, omnes dies uite eius . Septenarius autem numerus, propter sabbati sacramentum, precipue quietis indicium est. Unde merito mortuis tanquam requiescentibus exhibetur, quem tamen numerum in luctu Iacob decuplauerunt Aegyptii, qui eum septuaginta diebus luxerunt.



CAPUT XuII. Fratres Ioseph post exitum patris sui ac sepulturam, rogant ne memor sit iniquitatum quas fecerunt in eum.

Reuersusque est Ioseph in Aegyptum cum fratribus suis et omni comitatu, sepulto patre. Quo mortuo, timentes fratres eius, et mutuo colloquentes: Ne forte  memor sit iniurie quam passus est, et reddat nobis malum omne quod fecimus, mandauerunt ei: Pater tuus precepit nobis, antequam moreretur, ut hec tibi uerbis illius diceremus: Obsecro ut obliuiscaris sceleris fratrum tuorum, et peccati atque malitie quam exercuerunt in te. Nos quoque oramus ut seruo Dei patri tuo dimittas iniquitatem hanc. Quibus auditis, fleuit Ioseph; ueneruntque fratres sui ad eum, et proni adorantes in terram dixerunt: Serui tui sumus. Quibus ille respondit: Nolite timere. Num Dei possumus resistere uoluntati? uos cogitastis de me malum et Deus uertit illud in bonum; ut exaltaret me, sicut in presentiarum cernitis, et saluos faceret multos populos. Nolite metuere: ego pascam uos et paruulos uestros. Consolatusque est eos, et blande ac leniter est  locutus. Et habitauit in Aegypto cum omni domo patris sui. uixitque centum decem annos, et uidit Ephraim filios usque ad tertiam generationem. Filii quoque Machir filii Manasse, nati sunt in genibus Ioseph. Cum hos filios filiorum, uel nepotes filiorum, dicat Scriptura Ioseph uidendo uidisse, quomodo eos iungit illis septuaginta quinque hominibus, cum quibus Iacob Aegyptum dicit intrasse, quando quidem Ioseph senescendo peruenit ut eos natos uideret. Iacob autem cum ingressus esset Aegyptum, iuuenis erat Ioseph, et eum pater moriens quinquagesimum et sextum fere etatis annum agentem reliquit: unde constat, certi mysterii causa, illum numerum, id est, septuagenarium et quintum, Scripturam commendare  uoluisse. Si autem quisquam exigit, quomodo etiam secundum historie fidem uerum sit, Iacob cum septuaginta quinque animabus in Aegyptum intrasse, non illo uno die, quo uenit, eius ingressum oportet intelligi, sed quia in filiis suis plerumque appellatur Iacob, hoc est in posteris suis, et per Ioseph eum constat in Aegyptum intrasse, introitus eius accipiendus est quandiu uixit Ioseph, per quem factum est ut intraret. Toto quippe illo tempore nasci et uiuere potuerunt omnes qui commemorantur, ut septuaginta quinque anime compleantur, usque ad nepotes Beniamin. Sic enim dicit: Hi filii Lie quos peperit ipsi Iacob in Mesopotamia Syrie . Loquens etiam de his qui non erant nati, quia illic parentes eorum ex quibus nati sunt pepererat, ibi  eos perhibens natos, quoniam causa qua nascerentur ibi nata est, id est, parentes eorum quos Lia ibi pepererit. Ita quoniam causa intrandi in Aegyptum Iacob in Ioseph habuit, totum tempus quo in Aegypto uixit Ioseph, ingressio erat Iacob in Aegyptum per suam progeniem, que illo uiuo propagabatur, per quem factum est ut ingrederetur.



CAPUT XuIII. De eo quod Ioseph fratres suos adiurauit, quatenus egredientes ex Aegypto, ossa sua secum portarent post obitum ipsius.

Locutus est autem Ioseph fratribus suis: Post mortem meam Deus uisitabit uos, et ascendere faciet de terra  ista, ad terram quam iurauit Abraham Isaac et Iacob. Cumque adiurasset eos atque dixisset, Deus uisitabit uos, asportate uobiscum ossa mea de loco isto, mortuus est, expletis centum decem uite sue annis; et conditus aromatibus, repositus est in loculo in Aegypto. Ioseph igitur qui, sicut pater eius Iacob, terram repromissionis tota mente desiderabat, incolatumque Aegypti detestabatur, moraliter nos instruit, ut quamdiu simus in hoc mundo, semper desideremus ingredi terram uiuentium, ibique requiescere optemus: quod tunc digne fit, si numerum annorum etatis ipsius moribus imitemur. Centum ergo et decem uite sue annis expletis, mortuus est. Et nos studeamus quo per decalogi obseruantiam ad eternam beatitudinem, quam centenarius numerus designat,  perueniamus. Conditus quoque est ipse Ioseph aromatibus, et repositus in loculo in Aegypto. Loculus est uas repositorium, ubi aliquid ad conseruandum commendatur. O felix anima, que aromatibus uirtutum condita, in hoc corpusculo degens, quotidie proficiendo perenni uite reseruatur! Sine dubio, si tali condimento condita, in fide, spe et caritate custodita fuerit, per gratiam Christi, ad diuine contemplationis speciem peruenire merebitur. Cuius adeptio perfecta est letitia, quam Psalmista oculis fidei aspiciens ait: Adimplebis me, Domine, letitia cum uultu tuo, delectationes in dextera tua usque in finem . Amen.







BEATI RABANI MAURI ABBATIS FULDENSIS ET MOGUNTINI ARCHIEPISCOPI LIBER DE COMPUTO.




PROLOGUS.


Dilecto fratri MARCHARIO monacho RABANUS peccator  in Christo salutem.

Legimus scriptum in Prouerbiis: Melior est sapientia cunctis pretiosissimis, et omne desiderabile ei non potest comparari. Ideo, frater dilectissime, gratias ago Deo, qui tibi eius amorem inspirauit, cuius possessio mundi diuitias contemnit teque reddidit suo fulgore decoratum et proximis tuis profectuosum. Petebas ergo ut quibusdam de computo propositionibus earumque minus perfectis responsionibus, quas mihi protuleras, nescio a quibus confectas, stylum adhiberem, easque tibi lucidiores redderem. Feci quantum potui, sed non eo ordine quo ibi positas reperi; quia confusa series uim cognoscendi abstulit et tedium lectionis inuexit. Pleraque ergo que mihi magis necessaria uidebantur addidi, et ordinem in  ipsis rebus disponere contendi. Inde quoque euenit, dum breuitati studerem, et tamen ipsarum rerum  ueritatem patefacere uellem, quod unius libri quantitatem deuitare non possum. Composui quidem ex numero et temporum articulis quemdam dialogum, et nomini tuo ipsum dicaui; in quo que necessaria mihi uidebantur, interrogandi, discipuli nomine, et que respondendi, magistri uocabulo prenotaui. Et non hec tantummodo propriis ratiocinationibus, sed etiam ex antiquorum dictis et sanctorum Patrum sententiis enodare curaui. Ideo, frater carissime, hec legens, scias me non difficultati uerborum aut obscuritati sententiarum studuisse, imo magis plana queque faciliaque collegisse, et que ex proprio inserui, ad dilucidandam ipsam ueritatem laborasse magis quam aliorum imperitie insultasse. Nulli enim me prefero; sed bene querentibus et fidem catholicam  rite seruantibus pro modulo meo comitem spondeo, ac iuniorem subdo. Quod mihi diuina gratia concedat; ut quandiu uiuam, seruorum Christi seruitor, et bene docentium auditor, et bene laborantium aliquantulus adiutor existam. Dilectionem tuam maiestas Christi nunc et in perpetuum conseruare dignetur, sancte frater, memorem nostri. Obsecro ut quanto citius possis exemplar istius libri, quod tibi ad rescribendum direxi, absoluas, et mihi remittas. uale.


Explicit prologus.



INCIPIT LIBER.

Quia te, uenerande preceptor, sepius audiui de  numeris disputantem discipulisque tuis huius artis disciplinam demonstrantem, precor ut nobis etiam, qui maturioris iam sumus etatis, non pigriteris aliquod conficere opusculum, quo nostram possimus excitare inertiam et aliquantulum de numerorum capere peritia.



CAPUT PRIMUM. De numerorum potentia.

MAGISTER. Bene etiam, dilecte frater, rogas, quia huius discipline cupis habere notitiam quam constat omnium disciplinarum esse magistram. Non enim ratio numerorum contemnenda est, quia in multis sanctarum Scripturarum locis quantum mysterium habet elucet. Non etiam frustra in laudibus Dei dictum est: Omnia in mensura et in numero et in pondere  fecisti. Per numerum siquidem ne confundamur instruimur. Tolle numerum a rebus omnibus, et omnia pereunt. Adime seculo computum, et omnia ceca ignorantia complectuntur. Nec differre possunt a ceteris animalibus qui calculi nesciunt rationem. Sed tu, quia ad exponendum huius uim et rationem me prouocasti, de his quibus te instruere uelis precede interrogando; et sic te subsequar, quantum Dominus concesserit, respondendo. DISCIPULUS. Hec ergo ratio numerorum unde primum processit? MAG. A Deo scilicet. Quia omnis sapientia a Domino Deo est, ex quo sunt omnia. DISC. Dic ergo quando primum inuenta est ista ratio? MAG. Ex illo tempore quo facte sunt creature, hoc est, ab origine seculi. Tunc enim primum numerus rebus innotuit, sicut in Genesi legitur:  Et factum est uespere et mane dies unus. Tunc ergo dixit de nocte et de die quando dixit de uespere et mane. Numeri autem rationem ostendit quando dixit: Dies unus, et dies secundus, et dies tertius, sicque usque ad septimum. Item numerum significauit Deus quando dixit de sole et luna: Et sint in signa et tempora et dies et annos. Quando dixit dies et tempora et annos, tunc de numero dixit. Quis enim potest intelligere dies et tempora et annos nisi per numerum? Inde dixit Betius : »Omnia quecunque a primeua rerum natura constructa sunt, numerorum uidentur ratione firmata. Hoc enim fuit principale exemplar in animo Conditoris. Hinc enim quatuor elementorum multitudo  mutata est. Hinc temporum uices. Hinc motus astrorum celique conuersio intelligitur. Proprie ipsa natura numerorum, omnis astrorum cursus omnisque astronomica ratio constituta est. Sic enim ortus occasusque colligimus, sic tarditates uelocitatesque errantium siderum custodimus. Sic defectus et multiplices lune uariationes agnoscimus.«



CAPUT II. Une dictus sit numerus.

DISC. Numeri namque nomen eiusque etymologiam mihi explana. MAG. Numeri scilicet nomen apud quamque gentem secundum proprietatem lingue sue constat. Apud Latinos uero numerus ex nummo et riuo uidetur nomen traxisse. Siue enim ex riuo nummorum, id est ex multitudine census qui reddebatur  regibus uel imperatoribus, numerus nomen accepit. Unde Isidorus dicit: »Nummus numero nomen dedit, et a sui frequentatione uocabulum indidit .« Siue Numeria: »hinc Augustinus ait: »Numerus a Numeria quadam dea nominatur; cuius sacerdotes retro uersis uultibus, dona ferebant, et post oblata munera, retro pergebant.« DISC. Numerus quomodo definitur? MAG. Isidorus ergo ita diffiniuit dicens: »Numerus est multitudo ex unitatibus constituta. Nam unum semen numeri esse, non numerum, dicimus .« Item alibi scriptum est: »Unus non est numerus, sed ab eo crescunt numeri.« Tamen Donatus etiam unum pro numero posuit dicens: »Numerus est singularis, ut hic magister.« Item Augustinus dicit: »Numerus est singularis  corporis ac uocis et significationis collectio.«



CAPUT III. De speciebus numerorum diuersis.

DISC. Quot species sunt numerorum? MAG. Plures quidem species numerus habet. Sed tamen omnes ab una origine nascuntur. Quia aut cardinales sunt numeri, ut unus, duo, tres, quatuor, quinque, sex et ceteri iuxta hunc ordinem. Aut ordinales, ut primus, secundus, tertius, quartus, quintus, et cetera. Aut aduerbiales, ut semel, bis, ter, quater, quinquies, sexies, et reliqua. Aut dispertiui, ut singuli, bini, terni, quaterni, quini, seni, et cetera. Aut ponderales, ut simplum, duplum, triplum, quadruplum, et reliqua. Aut denuntiatiui, ut solus, alter, uel alius. Insuper uero ad alios numeros reuertere. Sint item  numeri multiplicatiui, ut simplex, duplex, triplex, quadruplex et cetera. Sunt item aduerbialiter prolati, ut simpliciter, dupliciter, tripliciter et reliqua. Sunt et alie species deriuatorum numerorum a superioribus deriuate, ut est singularis, dualis, ternarius, quaternarius, atque in hunc modum ceteri. Item assis, dussis, uel dipondius, tresis, quadrasis, quinquis, sexis, septusis, octusis, nonusis, decus uel decusis, uicesis, tricesis, quadragesis, quinquagesis, sexagesis, septuagesis, octagesis, nonagesis, centusis. Post quem numerum, teste uarrone, non componuntur cum asse numeri. Item nomina unciarum, ut deunx, dextans, dodrans, bessis, septunx, quincunx. triens, quadrans, sextans, sexcunx, sextula, libra.  Et inde diriuata, bilibris, trilibris, quadrilibris, et similia. Item ab anno diriuata, ut anniculus uel annus, biennis, triennis, quadriennis et his similia. Biennium, triennium, quadriennium, et his similia. Item bimus, trimus, quadrimus, et similia. Bipes, tripes, quadrupes, decempes, et decempeda, et his similia. Biceps, triceps, quadriceps, centiceps, et his similia. Bifariam, trifariam, quatrifariam, et similia. Biduum, triduum, quatriduum, et his similia. Bicorpor, tricorpor, et similia. Bipatens, tripatens et similia. Bilinguis, trilinguis, et similia. Biuium, triuium, et similia. Bifidus, trifidus, quadrifidus, et similia. Bisulcus, trisulcus et similia. Geminus, tergeminus, centumgeminus, et similia. Unimanus, centimanus, et similia. Uniformis, biformis, triformis,  et reliqua. Duumuir, triumuir, quinqueuir, septemuir, decemuir, centumuir, et similia. Bige, trige, quadrige, et similia. Biiugus. Unde uirgilius in u:

   Biiugo certamine campum
Corripuere.
Et bigati nummi. Triiugus, quadriiugus, et similia. Triangulum, quadrangulum, quinquangulum, sexangulum, et similia.



CAPUT Iu. De numeri demonstratione.

DISC. Demonstratio ergo numerorum quomodo constat? MAG. Duobus modis. DISC. Quomodo? MAG. Aut enim litteris numeri notantur, aut digitorum inflexionibus exprimuntur.



CAPUT u. Quomodo numeri litteris notentur.

DISC. Primum de litterarum notatione dic. MAG. Septem ergo litteris numeri notantur, id est, I, u, X, L, C, D, M. Que aut sole posite numeros significant, ut I unum, u quinque, X decem, L quinquaginta, C centum, D quingentos, M mille. Aut composite cum aliis. Ut u et I sex significant, X et I undecim, X et L quadraginta, L et X sexaginta. Et X anteponitur C quando nonaginta significant. D et C sexcentos. Aut multiplicate per se. ueluti I duplicatum duo significat, triplicatum tres, quadruplicatum quatuor. X duplicatum uiginti, triplicatum triginta. C duplicatum ducentos, triplicatum trecentos, quadruplicatum quadringentos. Nulla autem nota apud Latinos multiplicatur  per se magis quam per quatuor uices, aut cum aliis multiplicantur; ut I cum u, quando septem significat uel octo uel nouem. Et X cum L, quando septuaginta uel octoginta significat. Item C cum D, quando septingenta, octingenta, uel nongenta figurat.



CAPUT uI. Quomodo digitis significentur.

DISC. Quomodo ergo numeri digitorum inflexionibus exprimuntur? MAG. Igitur tres digiti in sinistra manu, id est auricularis, medicus, et impudicus, ab uno usque ad nouem continent numerum. Et duo digiti in eadem manu, id est, index et pollex, a X usque XC continent numerum. Item duo digiti in dextera manu, pollex et index, a C usque nongentos  continent numerum. Et tres digiti in eadem manu a mille usque ad nouem millia continent numerum, id est, auricularis, impudicus, et medicus. Item sinistra manus per artus diuersos corporis continet numerum a X millibus usque ad XC millia. Et e contrario dextra manus continet numerum per iuncturas et dispositiones membrorum a C millibus, usque ad DCCCC millia.

DISC. Hec ergo omnia precor ut speciatim mihi patefacias. MAG. Cum ergo dicis unum, minimum in leua digitum inflectens, in medium palme artum infiges. Cum dicis duo, secundum a minimo flexum ibidem imponens. Cum dicis tria, tertium similiter adflectes. Cum dicis quatuor, itidem minimum leuabis. Cum dicis quinque, secundum a minimo similiter  eriges. Cum dicis sex, tertium nichilominus eleuabis, medio duntaxat solo, qui medicus appellatur, in medium palme fixo. Cum dicis septem, minimum solum, ceteris interim leuatis, super palme radicem impones: iuxta quem, cum dicis octo, medicum; cum dicis nouem, impudicum e regione compones. Cum dicis decem, unguem indicis in medio figes artu pollicis. Cum dicis uiginti, summitatem pollicis inter medios indicis et impudici artus immittes. Cum dicis triginta, ungues indicis et pollicis blando coniunges amplexu. Cum dicis quadraginta, interiora pollicis lateri uel dorso indicis superduces, ambobus duntaxat erectis. Cum dicis quinquaginta, pollicem exteriore artu instar Grece littere gamme curuatum ad palmam inclinabis. Cum dicis sexaginta, pollicem ut  supra curuatum indice circumflexo diligenter a fronte precinges. Cum dicis septuaginta, indicem ut supra circumflexum pollice immisso super implebis, ungue duntaxat illius erecto trans medium indicis artum. Cum dicis octoginta, indicem ut supra circumflexum pollice in longum tenso implebis, ungue uidelicet illius in medium indicis artum infixo. Cum dicis nonaginta, indicis inflexu unguem radici pollicis erecti infiges. Hactenus in leua. Centum uero in dextera quomodo X in leua facies, CC in dextera quomodo XX in leua, CCC in dextera quomodo XXX in leua. Eodem modo et cetera usque ad CCCC. Item mille in dextera quomodo unum in leua, II in dextera quomodo duo in leua, III in dextera quomodo tria in leua, et cetera usque ad uIu. Porro X cum dicis, leuam in medio  pectori supinam adpones, digitis tantum ad collum erectis. XX cum dicis, eamdem pectori expansam late superpones. XXX cum dicis, eadem prona sed erecta pollicem cartilagini medii pectoris immittes. XL cum dicis, eamdem in umbilico erectam supinabis. L cum dicis, eiusdem prone sed erecte pollicem in umbilico pones. LX cum dicis, eadem prona femur leuum desuper comprehendis. LXX cum dicis, eamdem supinam femori superpones. LXXX cum dicis, eamdem pronam femori superpones. XC cum dicis, eamdem lumbos apprehendes, pollice ad inguen uerso. At uero C et CC usque ad DCCCC eodem quo diximus ordine in dextera corporis parte complebis. Decies autem centena millia cum dicis, ambas sibi  manus insertis inuicem digitis implicabis. Est et alterius modi computus articulatim decurrens: qui quomodo specialiter ad Pasche rationem pertinet, cum ad hanc ex ordine uentum fuerit, opportunius explicabitur.



CAPUT uII. De Grecorum notis ad numeros aptatis

DISC. Quid de Grecorum computo ais, qui, ut audiui, numeros propriis litteris denotant? MAG. uerum ut asseris ita est, cum toto alphabeti sui charactere in numerorum figuras expenso, tres qui plus sunt numeros notis singulis depingunt, eumdem pene numeri figurandi quem scribendi alphabeti ordinem sequentes hoc modo: 1, 2, 3, 4, 5, 6, 7, 8, 9, 10, 20, 30, 40, 50, 60, 70, 80,  [Figure: [Greek letter] 2Kb] 90, 100, 200, 300, 400, 500, 600, 700, 800, [Figure: [Greek letter] 2Kb] 900. Qui et ideo mox numeros digitis significare didicerint, nulla interstante mora litteras quoque pariter hisdem prefigere sciunt.



CAPUT uIII. De unciarum figuris et diuisionibus.

DISC. De his que uncias computiste appellant rogo ut edisseras. MAG. De unciarum quoque diuisione, que non minus temporibus rebusue aliis quam nummis est apta computandis, non ignobilis contentio est. Quibus quia disperse passim historie et ipsa sacra Scriptura utitur, nomina pariter et figuras earum paucis affigere curauimus.
[Figure: 12Kb]

    Libra uel as siue assis, XII uncie.
    Deunx siue iabus, XI uncie.
    Decunx uel dextans, X uncie.
    Dodrans siue doras, IX uncie.
    Bes siue bisse, uIII uncie.
    Septunx siue septus, uII uncie.
    Semis, uI uncie.
    Quincunx siue cincus, u uncie.
    Triens siue treas, Iu uncie.
    Quadrans siue quadras, III uncie.
    Sextans siue sextas, II uncie.
    Secunx siue sescuncia, I uncia et semis.
    Uncia, XXIu scripuli.
    Semiuncia, XII scripuli.
    Due sextule, siu scescle, uIII scripuli id est, tertia pars uncie.
    Sicilicus, uI scripuli.
    Sextula siue scescle, Iu scripuli.
    Dimidia sextula siue scescle, II scripuli. Scripulus, sex silique.


 Hec inquam ponderum uocabula uel characteres non modo ad pecuniam mensurandam, uerum ad queuis corpora siue tempora dimetienda conueniunt. Siue igitur horam unam, siue diem integrum, siue mensem, siue annum, seu certe aliud aliquod maius minusue temporis spatium in duodecim partiri uis, ipsa duodecima pars uncia est, reliquas undecim deuncem appellant. Si in sex partiris, sexta pars sextans, relique dextans, uel, ut alii, distans uocitantur. Si in quatuor, quarta pars quadrantis nomen, residue tres dodrantis accipiunt. Porro si per tria quid diuidere cupis, tertiam partem trien, duas residuas bissem nuncupabis. Si per duo, dimidium semis appellatur. Sic et cetera.



CAPUT IX.  De tempore.

DISC. Hec quidem gratanter accipio. Et quia de temporum diuisionibus ac ratione nobis disputandum est, primum mihi dic quid sit tempus. MAG. Tempus est mundi instabilis motus, rerumque labentium cursus. DISC. Unde dicitur tempus? MAG. Scilicet a temperamento, siue quod unumquodque illorum spatium separatim temperatum sit, seu quod momentis, horis, diebus, mensibus, annis, seculisque et etatibus omnia mortalis uite curricula temperentur.



CAPUT X. De trimoda discretione temporis.

DISC. Temporum ratio quomodo constat? MAG. Trimoda ratione computus temporis est discretus. Aut enim natura, aut consuetudine, aut certe auctoritate  decurrit. DISC. Quomodo ergo natura temporum cursus et ratio consistit? MAG. Quia natura duce repertum est solis annum CCCLXu diebus et quadrante confici, lune uero annum, si communis sit, CCCLIu, si embolismus, CCCLXXIu diebus terminari, totumque lune cursum decennouennali circulo comprehendi, sed et cetera errantia sidera suis queque spatiis zodiaco circumferri. DISC. Quomodo consuetudine? MAG. Consuetudine ergo humana firmatum est ut mensis triginta diebus putaretur, cum hoc nec solis nec lune cursui conueniat. Siquidem lunam duodecim horis minus, salua ratione saltus, solem uero decem horis et dimidia plus habere solerti exquisitione compertum est. DISC. Quomodo  quoque auctoritate? MAG. Auctoritas quidem bifarie est diuisa, quia aut humana est auctoritas, aut etiam diuina. DISC. Quomodo humana auctoritate tempora ordinantur? MAG. Quia uidelicet ab hominibus constitutum est olympiadas quatuor annorum, nundinas octo dierum, et indictiones quindecim annorum ambitu celebrari. Diem quoque, qui ex quadrantibus conficitur, mense Februario uel Augusto intercalari Greci, Aegyptii, Romani pro suo quisque captu sanxerunt. DISC. Diuina autem auctoritate quomodo? MAG. Quia septimana die sabbatum agi, et septimo anno a rurali opere uacari, quinquagesimumque annum iubileum uocari Dominus in lege precepit. Nam etsi barbare gentes hebdomadas habere probentur, a populo tamen Dei mutuasse  non latet. DISC. Diuisiones temporis quot sunt? MAG. Quatuordecim. DISC. Que? MAG. Atomus, ostentum, momentum, partes, minutum, punctus, hora, quadrans, dies, mensis, uicissitudo, annus, seculum, etas.



CAPUT XI. De atomo indiuisibile.

DISC. Horum primum dic mihi, id est, quid sit atomus. MAG. Atomos philosophi uocant quasdam in mundo minutissimas partes corporum, ita ut nec uisui facile pateant, nec sectionem recipiant. Unde et atomi dicti sunt. Nam tomus Grece diuisio dicitur, atomus uero indiuisio. Denique huc illucque uolitant atque feruntur sicut tenuissimi pulueres qui infusi per fenestras radiis solis fugantur. DISC. Quia  audiui te dicentem non solum in tempore, sed etiam in corporibus esse atomos, quot sint genera atomorum expone mihi. MAG. Quinque ergo species sunt atomorum, id est, atomus in corpore, atomus in sole, atomus in oratione, atomus in numero, atomus in tempore. DISC. Horum singula rogo ut mihi edisseras. MAG. Atomus quoque in corpore est cum corpus aliquod in partes diuidis, partesque illas in alias partes, et hoc totiens donec ad tales minutias peruenias que ob sui paruitatem ullo modo diuidi non possint. Atomus in sole est ille tenuissimus puluis quem diximus radiis solis fugari. Atomus in oratione est minima portio, ut est littera. Cum enim partem quamlibet orationis diuidis in syllabas, syllabam denuo in litteras, sola littera non habet  quo soluatur. Atomus in numero est unum. Cum ergo numerum aliquem disperties, uerbi gratia, octo si diuidas in bis quatuor, quatuor in bis binos, item binos in singulos, sola unitas indiuisibilis permanet. Denique atomus in tempore, de quo incipiebamus disputare, taliter constat. Cum maiora spatia temporis, sicuti est dies uel hora, per punctos uel etiam ceteras minores partes diuidens, ad talem particulam peruenias que ob sui pusillitatem nullam habeat moram talem que ullo modo diuidi possit, sicuti uelocissimus ictus est oculi, ipsas scias esse atomum. Est ergo atomus trecentesima et septuagesima sexta pars unius ostenti.



CAPUT XII. De ostento.

 DISC. Ostentum quid est? MAG. Sexagesima pars unius hore, atomos in se continens CCCLXXuI.



CAPUT XIII. De momento.

DISC. Quid est momentum? MAG. Certus lectus solis in celo. Hoc per quadraginta uices ita emensum horam iam reddit integram. DISC. Unde dicitur momentum? MAG. A motu siderum celerrimo, cum aliquid sibi breuissimis in spatiis cedere atque succedere sentitur. Capit ergo unum momentum ostentum et dimidium, atomos quoque DLXIu



CAPUT XIu. De partibus.

DISC. Quid nominantur in computo partes? MAG.  Partes a partitione circuli zodiaci uocantur, quem tricenis diebus per menses singulos findunt. Recipiunt autem singule partes momenta duo et duas partes unius momentis ostenta quatuor, atomos MDIu.



CAPUT Xu.

De minuto.

DISC. Quid est minutum? MAG. Decima pars hore. DISC. Unde dicitur minutum? MAG. A minore interuallo, quasi minus momentum; quia minus numerat quod maius implet. Habet ergo minutum partem unam et dimidiam, momenta quatuor, ostenta sex, atomos [1Kb] [u]CCLuI.



CAPUT XuI. De puncto.

 DISC. Punctus quid est? MAG. Quarta pars unius hore. DISC. Unde dictus est punctus? MAG. A paruo puncti transcensu qui fit in horologio. Punctus quippe a pungendo dictus est, eo quod quibusdam punctionibus certe designationis in horologiis designatur. Punctus autem habet minuta duo et dimidium, partes tres et semissem, et quadrantem unius partis, momenta decem, ostenta quindecim, atomos [u]DCXL. Quatuor ergo puncti unam horam faciunt.



CAPUT XuII. De hora.

DISC. quid est hora? MAG. Certus terminus temporis. Siquidem hora duodecima pars est diei, Domino attestante, qui ait: Nonne duodecim hore sunt  diei? Si quis ambulauerit in die, non offendit. Ubi, quamuis allegorice, se diem, discipulos uero, qui a se illustrandi erant, horas appellauerit, solito tamen more humano computationis uulgarem expressit diem. DISC. Hora unde nomen accepit? MAG. De horologio. Sicut horologium de hora nomen sumpsit, hore quoque nomen ex Greca origine descendens, interpretatur series uel umbra siue etiam finis. Inde oras maris et fluuiorum et uestimentorum dicimus extremitates siue terminos. DISC. Nunquid eodem modo scribitur hora temporis et hora ceterarum quas predixisti rerum? MAG. Aspiratione quoque sola discernuntur. Quia ora temporis cum aspiratione, ceterorum autem sine aspiratione scribuntur. DISC. Hora quas subdiuisiones habet? MAG.  Habet quoque punctos quatuor in solari computatione, in lune autem quibusdam computationibus punctos quinque, sicut post hec ostendemus. Habet et minuta decem, partes quindecim, momenta quadraginta, ostenta sexaginta, atomos [XXII]DLX.



CAPUT XuIII. De quadrante.

DISC. Quadrans autem quid est? MAG. Quadrans siue quadras est quarta pars libre, habens uncias tres, sicut supra ostendimus. Quidquid in corporibus seu temporibus mensuraueris, eius quartam partem quadrantem, tres uero reliquas dodrantem appellare debebis. Et ob hoc quarta pars diei quadrans dicitur. Quatuor quadrantes diem integrum  reddunt. Dies enim eum nocte uiginti quatuor horas habet.



CAPUT XIX. De die.

DISC. Dies quid est? MAG. Aer sole illustratus, nomen inde sumens, quia tenebras disiungat ac diuidat. Nam Deus dixit in principio: Fiat lux, et facta est lux. Et diuisit lucem a tenebris; appellauitque lucem diem, et tenebras uocauit noctem. DISC. Quibus modis dicitur dies? MAG. Naturaliter et uulgariter. DISC. Quomodo naturaliter? MAG. Naturalis quippe ac dies legitimus est ab ortu solis donec rursus oriatur. Et hic dies uiginti quatuor horas habet. DISC. Quot sunt diuisiones diei naturalis. MAG. Principalis diuisio istius diei duo habet  spatia, id est, interdianum et nocturnum. Ceterum per horas et punctos et ceteras minores particulas omnis dies subdiuiditur. Recipit autem dies naturalis uiginti quatuor horas, punctos nonaginta sex, minuta CCXL, partes CCCLX, momenta DCCCCLX, ostenta [I]CCCCXL, atomos [DXLI] et CCCCXL. DISC. Quis demonstrat quod uocabulum diei noctem cum die simul comprehendat? MAG. Scriptura ergo diuina hoc ostendit, ubi legitur: Et factum est uespere et mane dies unus, in uespere noctem et in mane lucis tempus denotans. DISC. Quia naturalem diem ostendisti, uulgarem quoque rogo ut exprimas. MAG. uulgaris siue artificialis dies ab ortu solis usque ad occasum omne tempus lucis super terram complectens. Sicut e contrario nox est absentia lucis  super terram. Omne quippe tempus quo sol ab occasu ad ortum redit nox dicitur.



CAPUT XX. De partibus diei.

DISC. Quas subdiuisiones dies uulgaris siue artificialis habet? MAG. Tres. DISC. Quas? MAG. Mane, meridiem, et supremum. DISC. Mane quid est? MAG. Mane est pars diei prima, ab ortu uidelicet solis usque ad horam quartam. DISC. Unde dicitur mane? MAG. Mane, ut aliqui uolunt, a mano dicitur. Manum enim antiqui bonum dicebant: quid enim melius est luce? Siue ergo mane dicitur a manibus, id est, diis infernorum; gentiles enim estimabant, quando sol recedit, quod dii infernorum illum ad se traxissent. DISC. Meridies quid est? MAG. Pars  media diei ab hora quinta usque ad horam octauam. DISC. Unde meridies nomen traxit? MAG. Meridies dicitur quasi medius dies. Siue meridies dicitur quasi purus dies. In toto enim die nichil purius est meridie. Antiqui enim merum purum dicebant. DISC. Quid est supremum? MAG. Pars diei extrema, ab hora scilicet nona usque ad occasum solis pertingens. DISC. Supremum quare dicitur? MAG. A supprimendo. Tunc enim sol, quasi cursum supprimens, inclinatur ad occasum. DISC. Hec ergo tria spatia artificialis diei secundum quid ordinantur? MAG. Secundum cursum utique solis. Quia mane est ab ortu solis usque dum sol ascendat in altitudinem celi, meridies autem sole per medium celum in  altitudine currente, supremum uero quando sol de altitudine celi uergit ad occasum. DISC. Ergo quia de uno spatio naturalis dici satis mihi fecisti, de altero quoque spatio eius, quod nox est, ut edisseras flagito. MAG. Faciam quod petis. Tu quidem more tuo precede interrogando.



CAPUT XXI. De nocte.

DISC. Nox quid est? MAG. Solis absentia terrarum umbra conditi donec ab occasu redeat ad exortum. DISC. Unde dicta est nox? MAG. Quod noceat aspectibus uel negotiis humanis, siue quod in ea fures uel latrones nocendi aliis occasionem nanciscantur. DISC. Ob quam causam facta est nox? MAG. Pro temperantia laboris humani, ut corpora requiem  haberent, et ut animalibus quibusdam solem non ferentibus uictum queritandi daretur occasio.



CAPUT XXII. De partibus noctis.

DISC. Noctis partes quot sunt? MAG. Septem. DISC. Que? MAG. Crepusculum, uesperum, conticinium, intempestum, gallicinium, matutinum, diluculum. DISC. Horum proprietates per singulas species edic. MAG. Crepusculum est dubia lux. Nam creperum dubium dicimus, hoc est, inter lucem et tenebras. uesperum ab apparente stella eiusdem nominis dicitur, de qua peta ait:

Ante diem clauso componet uesper Olympo.
Conticinium, quando omnia conticescunt, id est, silent. Intempestum, media nox, id est, quasi inactuosum,  quando omnibus sopore quietis, nichil operandi tempus est. Gallicinium, quando galli cantum leuant. Matutinum, inter abscessum tenebrarum et aurore aduentum. Diluculum, quasi iam incipiens parua diei lux. Hec et aurora pertingent usque ad solis exortum. DISC. Harum ergo partium naturalis diei que precedit in tempore, utrum nox seu dies? MAG. Dies sine dubio ab initio mundi usque ad resurrectionem Christi, a resurrectione autem Christi usque ad diem iudicii non precedit. Quia diuina auctoritas, que homini casuro a paradisi lumine in hanc conuallem lacrymarum in Genesi dies a mane cum sequenti uespere usque ad mane alterum computandos esse decreuit, eadem in Euangelio a peccatorum tenebris ad ueram lucem recedentibus totius  diei tempus a uespera inchoari et sic cum sequenti die consummari sanxit in uesperam.



CAPUT XXIII. Ubi dies inciuiat seu finiatur. Et ubi primus dies seculi fuerit.

DISC. Ubi dies naturalis rite initium finemque sortitur? MAG. Diuerse secundum uariarum gentium libitum dies naturalis incipere dicitur. DISC. Quomodo? MAG. Nam Hebrei, Chaldei et Perse, sequentes iuxta prime conditionis ordinem diei cursum, a mane inchoantes, ad mane deducunt, umbrarum uidelicet tempus luci supponentes. At contra Aegyptii ab occasu ad occasum. Porro Romani a medio noctis in medium umbre. Et Athenienses a meridie  in meridiem dies suos computare maluerunt. DISC. Quo sane in loco primus dies seculi exstitit? MAG. Quinta decima Kalendarum Aprilium, quo uidelicet die lucem formatam primitus credimus, et sic tres illos dies primos absque ullis horarum dimensionibus, ut pote nondum factis sideribus, cucurrisse. Quarto demum mane, hoc est, duodecima Kal. Aprilis, sol et sidera condita sunt, ut essent in signa et tempora et dies et annos.



CAPUT XXIu. De hebdomada.

DISC. Hebdomada quid est? MAG. Septem dierum cursus. DISC. Unde dicitur hebdomada? MAG. A septenario utique numero hebdomada nomen accepit. Nam hebdomada Grece, septimana dicitur Latine,  eo quod septem manes, id est, dies septem, in se complectitur.



CAPUT XXu. De speciebus hebdomadarum.

DISC. Hebdomada speciebus uniformis an polyformis est? MAG. Polyformis utique, quia Scripture sancte auctoritate multis speciebus est insignis. DISC. Quomodo? MAG. Prima ergo ac singularis illa hebdomada, et a qua cetere formam capessunt, diuina est operatione sublimis: quia Dominus sex diebus mundi ornatum complens, septima requieuit ab operibus suis. Ad huius exemplum diuine hebdomadis, secunda hominibus obseruanda mandatur, dicente Domino: Sex diebus operaberis et facies omnia opera tua. Septima autem die sabbati Domini Dei tui non  facias omne opus, et reliqua. Tertia species hebdomadis in celebratione Pentecostes agitur, septem uidelicet septimanis dierum et monade, hoc est, quinquaginta diebus impleta. Qua die et Moyses in monte legem a Domino accepit, et Christus in linguis igneis Spiritus sancti gratiam de celo misit. Quarta septimi mensis erat hebdomada, qui solemnitatibus preclaris pene totus expendebatur, quando et dies propitiationis et festiuitas Tabernaculorum secundum legem celebrabantur. Quinta hebdomada est septimi anni, quo toto populus ab agriculandi opere legis imperio uacabat, dicente Domino: Sex annis seres agrum tuum, septimo cessabis. Sexta anni Iubilei, hoc est remissionis, hebdomada est, que septem hebdomadibus annorum, hoc est, quadraginta  nouem annis, texitur. Qua expleta, hoc est, quinquagesimo demum anno incipiente, tube clarius resonabant, et ad omnes iuxta legem possessio reuertebatur antiqua. Septima species hebdomadis est qua propheta Daniel utitur, more quidem legis septenis annis singulas complectens hebdomadas, sed noua ratione ipsos annos abbreuians, duodenis uidelicet mensibus lune singulos determinans. Embolismos uero menses, qui de annis undecim epactarum diebus accrescere solent, non lege patria tertio uel altero anno singulos adiiciens, sed ubi ad duodecimum numerum augescendo peruenirent, pro integro anno pariter interserens. DISC. Si he septem species hebdomadarum aliquid mysticum significent, rogo ut  dicas. MAG. Ergo, ni fallor, cuncte he species ad unum finem spectant, nos quidem admonentes, post operum bonorum perfectionem, in Spiritus sancti gratia perpetuam sperare quietem.



CAPUT XXuI. De denominatione dierum.

DISC. Que autem sit recta et authentica dierum hebdomade nuncupatio profer. MAG. Hebdomada ergo antiquitus sic computabatur in populo Dei. Prima sabbati, uel una sabbati, siue sabbatorum, secunda sabbati, tertia sabbati, quarta sabbati, quinta sabbati, sexta sabbati, septima sabbati, uel sabbatum. Non quod omnes sabbatorum, hoc est, requietionum dies esse potuerint; sed quod a requietionum die, que suo cultu et nomine singularis excellebat,  prima uel secunda uel tertia uel cetere suo queque censerentur ordine. DISC. Et unde iste nuncupationes, quarum moderni utuntur, uenerunt? MAG. Ex antiqua scilicet ethnicorum superstitione. uerum cum gentiles obseruationem a populo Isrel hebdomadis ediscerent, mox hanc in laudem suorum deflexere deorum, primam uidelicet diem Soli, secundam Lune, tertiam Marti, quartam Mercurio, quintam Ioui, sextam ueneri, septimam Saturno dicantes, eisdem utique monstris suos dies quibus et errantia sidera consecrantes. Existimabant enim se habere a Sole spiritum, a Luna corpus, a Marte feruorem, a Mercurio sapientiam et uerbum, a Ioue temperantiam, a uenere uoluptatem, a Saturno tarditatem. Et ob hoc tanto errori se dederunt, eligentes potius  seruire creature quam Creatori.



CAPUT XXuII. De feriis.

DISC. Sed si errori huic aliquod medicamentum sit, dic. MAG. Inuentum est utique. Nam Siluester papa ferias habere clerum edocuit. Et primam quidem diem, qua et lux in principio facta et Christi est resurrectione celebrata, more antiquo Dominicam nuncupauit. Dein secundam feriam, tertiam feriam, quartam feriam, quintam feriam et sextam, de suo annectens sabbatum ex ueteri scriptura retinuit. DISC. Unde dicitur feria? MAG. A fando scilicet. Et ideo Dominicus dies, in quo dixit Deus Fiat lux, prima feria dici potest. Deinde cetere ferie a prima numerantur. DISC. Hebdomada ergo quot horas  continet? MAG. CLXuII. DISC. Quot punctos? MAG. DCLXII. DISC. Quot minuta? MAG. [1Kb] [ID]CLXXX. DISC. Quot partes? MAG. [II]DXX. DISC. Quot momenta? MAG. [III]DCCXX. DISC. Quot ostenta? MAG. [X]LXXX. DISC. Quot atomos? MAG [III]. millia millium et [D]CC[XC]. DCCCC.



CAPUT XXuIII. De mensibus.

DISC. Mensis quid est? MAG. Lunaris per zodiacum circuitus. DISC. Unde dicitur mensis? MAG. A luna, que Greco sermone mene dicitur. Nam et apud eos menses uocantur menes. Sicut et apud Hebreos, Hieronymo teste, una, quam Iare nominant, mensibus nomen dedit. Unde et iehsu filius Sirach de luna  loquens ait: Mensis secundum nomen est eius. DISC. Utrum ad solem an lunam mensis pertinet? MAG. Ad trosque, sed magis ad lunam. Ideoque rectius ita diffiniendum puto, quod mensis sit luminis lunaris circuitus, ac redintegratio de noua ad nouam. Solaris autem mensis digressio solis est per duodecimam partem zodiaci, id est, signiferi circuli, que triginta diebus et decem semis horis impletur, uiginti duabus uidelicet horis ac dimidia lunari mense productior. Siquidem solaris mensis equa diuisione toto anno per duodecim partito continet dies triginta, decem horas ac semissem. Lunaris uero continet naturaliter dies uiginti nouem et duodecim horas. Sed quia hec computatio difficilis fuit, antiqui Romanorum decernebant aliquos solarium mensium dies habere triginta  unum, aliquos uero triginta, quemdam autem uiginti octo. Lunares autem menses sex uoluerunt habere dies triginta, alios quoque sex uiginti nouem. DISC. Qui sunt solarium mensium qui triginta unum dies habent? MAG. Septem, id est, Ianuarius, Martius, Maius, Iulius, Augustus, October, et December. DISC. Qui sunt qui triginta? MAG. Quatuor. Aprilis, Iunius, September, et Nouember. Februarius uero solus uiginti octo dies habet. DISC. Lunarium mensium quos dicis habere dies triginta? MAG. Lunam Ianuarii mensis et Martii, Maii et Iulii, Septembris et Nouembris. DISC. Qui sunt qui uiginti nouem tenent? MAG. Ceteri omnes. DISC. Qui primi rationem mensium inuenerunt? MAG. Ni fallor, Chaldei, a quibus tota astrologie disciplina cepit. De  quibus Abraham patriarcha, ut Iosephus testatur, edoctus Deum celi siderum conuersione cognouit, ipsamque mox disciplinam ueracius intellectam Aegyptiorum, cum apud eos exsularet, genti aduexit. Sed licet Scriptura palam non dicat, tamen non est credendum antiquos, qui ante diluuium erant, huius peritie penitus expertes fuisse, cum plerique illorum Deo placuisse leguntur, sicut Abel iustus, et Enoch, qui cum Deo ambulauit et translatus est, et Ne, qui fuit uir perfectus in generationibus suis.



CAPUT XXIX. De Hebreorum mensibus.

DISC. Qui primi menses obseruare leguntur? MAG. Hebrei uidelicet, quibus legislator ait de paschali mense: Mensis iste uobis principium mensium sit in  mensibus anni. DISC. Quomodo Hebrei menses suos nominant, et quoto ordine numerant? MAG. Hebrei ergo, qui secundum lune cursum menses suos computant, primum mensem, in quo Pascha celebrant, Nisan appellant, secundum Iar nominant, tertium Siuan, quartum Thamul, quintum Alo, sextum Elul, septimum Theseri, octauum Maresuan, nonum Kasleu, decimum Tebet, undecimum Sabath, duodecimum Adar. Quos uidelicet menses propter lune circulum, qui uiginti nouem semis diebus constat, tricenis undetricenisque diebus alternantes, secundo demum uel tertio anno exacto, mensem superfluum, qui ex annuis undecim epactarum diebus confici solet, intercalant. DISC. Primum ergo Hebreeorum  mensem cui mensium Romanorum rectissime deputamus? MAG. Aprilis uidelicet: quia in eo aut luna paschalis finitur; aut in eo incipiens, ex maxima parte decurrit.



CAPUT XXX. De Aegyptiorum mensibus.

DISC. Aegyptii uero, quos ab Abraham constat didicisse astrologiam, quomodo menses suos computant? MAG. Secundum solis utique cursum, et singulos menses suos tricenis includunt diebus. DISC. Quomodo eos uocant? MAG. Primum ergo mensem, quem autumno tempore, id est, quarto Kal. Septembris, incipiunt, Thoth uocant, secundum Faoui, tertium Athyr, quartum Cheac, quintum Thubi, sextum Methir, septimum Famenoth, octauum Farmuthi,  nonum Pachom, decimum Pauni, undecimum Epifi, duodecimum Mesori; quem decimo Kalendarum Septembrium die terminantes, residuos quinque dies epagomenos uel intercalares siue additos uocant, quibus etiam quarto anno diem sextum, qui ex quadrantibus confici solet, adnectunt. Unde fit ut eorum anni primi a bissexto tertio Kalendarum Septembrium, ceteri uero quarto Kalendarum earumdem die sortiantur initium. Nec ullo modo post intercalatum quadrantem ante nostre intercalationis tempus, quod fit sexto Kalendarum Martiarum die, in computo lune uel eorumdem festiuitate dierum possunt cum nostri anni curriculo recipere concordiam.



CAPUT XXXI.  De Grecorum mensibus.

DISC. Quia de Hebreorum et Aegyptiorum mensibus dixisti, superest ut de Grecorum et Romanorum, quos constat a Grecis liberales disciplinas accepisse, mensibus dicas. MAG. Prope ergo par fit series mensium Grecorum et Romanorum, excepto quod nullam in suis mensibus Greci Kalendarum, Nonarum et Iduum distinctionem obseruant, sicut nec Aegyptii; sed simpliciter ab exordio usque ad finem numero discurrente computant. Siquidem Greci fixum in duodecim mensibus anni uertentis ordinauere circulum. Quorum plerique a Kalendis Decembribus suum inchoantes annum, eodem quo Romani menses suos dierum numero perstringunt. uocatur autem apud eos ipse December Apileos, Ianuarius  Eudynios, Februarius Peritios, Martius Distros, Aprilis Xanthicos, Maius Artemisios, Iunius Desios, Iulius Panemos, Augustus Loos, September Gorpieos, October Hyperberetheos, Nouember Dios.



CAPUT XXXII De mensibus Romanorum.

DISC. Menses autem Romanorum quibus auctoribus sunt ordinati? MAG. Primus apud eos Romulus decem menses ordinauit, alios triginta, alios uero triginta et uno dierum. Et a Martio incipiens, Decembrem nouissimum posuit. Sed cum hic numerus neque solis cursui neque rationibus lune conueniret, secutus est Numa Pompilius, qui quinquaginta dies  addidit, ut in CCCLIu diebus, quibus duodecim lune cursus confici credidit, annus extenderetur. Atque his quinquaginta diebus additis adiecit alios sex retractos illis sex mensibus qui triginta habebant dies, id est, de singulis singulos factosque quinquaginta et sex dies in duos nouos menses pari ratione diuisit, ac de duobus priorem Ianuarium nuncupauit, primumque anni mensem esse uoluit, sequentem uero Februarium nominauit. Pauloque post Numa in honorem imparis numeri unum adiecit diem, quem Ianuario dedit. Sed cum hec ratio adhuc fixa non esse uidebatur, comparata ad siderum cursum, tandem Caius Iulius Cesar, imitatus Aegyptios, ad numerum solis annum, sicut hodie seruatur, instituit, decem uidelicet dies obseruationi ceteri superadiiciens,  ut annum CCCLXu dies, quibus ipse zodiacum lustret, efficerent. Et ne quadrans deesset, instituit ut quarto quoque anno sacerdotes, qui curabant mensibus ac diebus, unum intercalarent diem, eo scilicet mense ac loco quo etiam apud ueteres mensis intercalabatur, id est, ante quinque ultimos mensis Februarii dies, idque bissextum censuit nominandum. DISC. Mensium uocabula quot modis constant, et unde originem sumpserint, expone. MAG. Quatuor ergo modis menses nominantur, hoc est sub idolis, sub rebus, sub regibus, sub numeris. DISC. Quot modis Ianuarius dictus est? MAG. Ianuarius autem duobus modis nomen accepit, hoc est, ex idolo et re. Ex idolo ergo, hoc est, ex Iano bifronte, simulacro uidelicet Iani Epirotarum regis,  qui argumento excogitato semetipsum igni tradidit, et ex hoc Romanis uictoriam peperit. Bifrons autem Iani simulacrum erat, quia ex una parte uiri et ex altera femine adorabant. Indeque Ianuarium uocauerunt bicipitis diei mensem respicientem transacti anni finem ac prospicientem futuri anni principium. Item Ianuarius ex re dicitur, eo quod sit ianua anni, hoc est, principium. DISC. Februarius unde dicitur? MAG. Ab idolo et re. DISC. Quomodo? MAG. Ab idolo ergo Februo, hoc est, Plutone, qui lustrationum potens esse a gentilibus credebatur, Februarius est nominatus. Lustrari enim eo mense ciuitatem Romanam necesse erat, quo statuta iussa, hoc est, sacrificia, diis Manibus soluerent. Siue Februarius dictus est a febre, hoc est, a frigore, propter  frigidum tempus ipsius mensis. DISC. Martius ergo unde dictus? MAG. A Marte idolo, qui pater Romuli et Romane gentis auctor esse estimabatur. Siue a re, hoc est, maribus, nomen Martius accepit. Nam et eo tempore cuncta animantia terre mares desiderant ad concumbendi uoluptatem. DISC. Quibus modis Aprilis dicitur? MAG. Duobus modis. Sub idolo, id est uenere, matre, ut ferunt, Aenee. Afron enim Grece spuma interpretatur. Unde uenus orta credita est, que Afrilis siue Afronia apud Grecos nominata est. Et sub re, hoc est, ab aperiendo, quasi apericulis. In hoc enim mense, remotis nubibus, pruinis, ac tempestatibus hibernis, celum, terra, mare nautis, agricolis et horoscopis  aperitur. Arbores quoque et herbe, sed et animantia queque, in prolem se aperire incipiunt. DISC. Quot modis Maius dicitur? MAG. Duobus, hoc est, sub idolo Maio, quem Iouem esse uoluerunt, quasi maiestate precipuum. Siue a Maia Mercurii matre. Et sub re, hoc est, a maioribus Romanorum, quem Romulo ita uocari placuit. DISC. Iunius unde nomen habet? MAG. A Iunone filia Saturni, sorore Iouis. Siue a iunioribus Romanorum, qui armis defendebant rempublicam. DISC. Iulius unde nomen accepit? MAG. Hoc est, a Iulio Cesare, quia in quarto Idus Iulii mensis creatus Caius Iulius Cesar, qui primus arripuit imperium apud Romanos. Nam antea a Martio mente numeratus, Quintilis a numero sortitus est nomen. DISC. Augustus nomen  unde accepit? MAG. Ab Octauiano Cesare Augusto, qui in Kalendis istius mensis Antonium et Cleopatram uicit, et imperium populi Romani firmauit. Cum autem Augusti nomen ille inde assumpserit, ex senatusconsulto mensem ob memoriam sui nomen hoc habere uoluit. DISC. September unde uocatur? MAG. A numero, eo quod sit septimus imber a Martio. DISC. Octimbrem ergo, Nouembrem, et Decembrem unde iudicas esse dictos? MAG. A numero quippe similiter et ab imbre, quia his temporibus imbres terre imminent.



CAPUT XXXIII. De Kalendis, Nonis et Idibus.

DISC. De Kalendis ergo, Nonis et Idibus, peto ut mihi edisseras. MAG. Faciam. Kalende ergo a Greca  origine nomen traxerunt; quia kalo uerbum Grecum est, id est, uoco. Priscis ergo temporibus pontifici minori hec prouidentia delegabatur ut noue lune primum obseruaret aspectum, uisum regi sacrificulo nuntiaret. Itaque sacrificio a rege et minore pontifice celebrato, idem pontifex calata, id est, uocata in Capitolium plebe iuxta curiam calabram, que case Romuli proxima est, quot numero dies a Kalendis ad Nonas superessent pronuntiabat. Et quintanas quidem dicto quinquies uerbo calo, septimadas repetito septies predicabat. Et hanc diem qui ex his diebus qui kalarentur primus esset, placuit Kalendas uocari. Et hinc ipsi curie, ad quam uocabantur, Kalabre nomen datum est, et classi, quod omnis in eam uocaretur populus. Ideo autem  minor pontifex numerum dierum qui ad Nonas superesset kalando prodebat, quia post nouam lunam oportebat Nonarum die populares qui in agris essent confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc Nonas existimant dictas, quasi noue initium obseruationis, uel quia ab eo die semper ad Idus octo dies putarentur. Porro Idus uocare placuit diem qui diuidit mensem. Induere enim Etrusca lingua diuidere est. Unde uidua quasi ualde idua, id est, ualde diuisa. Aut uidua, id est, a uiro diuisa. Nonnullis placet Idus dictas uocabulo Greco a specie, que apud illos idea uocatur, quod ea die plenam speciem luna demonstret. DISC.  Mensis quot horas habet? MAG. Mensis proprius, qui triginta dies habet, horas continet DCCXX. DISC. Quot punctos? MAG. [1Kb] [II]DCCCLXXX. DISC. Quot minuta? MAG. [uII]CC. DISC. Quot momenta? MAG. [XXuII]DCCCDCCC. DISC. Quot ostenta? MAG. [XLII]I, et CC. DISC. Quot atomos? MAG. Centies et sexagies centum millia et [CCXLIII]CC.



CAPUT XXXIu. De quatuor uicissitudinibus temporum.

DISC. uicissitudinem ergo, quam in serie temporum numerabas, uellem a te audire quid significaret. MAG. uicissitudines ergo, quasi alii tempora nominant, quatuor sunt, hiems, uer, estas, autumnus. DISC. Unde dicuntur uicissitudines? MAG. Eo quod uicibus sibi cedunt succeduntque. DISC. Unde  easdem tempora nominant? MAG. Quia quadam sue similitudine qualitatis adinuicem comparata uoluuntur, ac terrenis fructibus nascendis maturandisque temperamenta custodiunt. DISC. Quomodo? MAG. Hiems enim, ut pote longius sole remoto, frigida est et humida. uer, illo super terras redeunte, humidum et calidum. Aestas, illo super feruente, calida et sicca. Autumnus, illo ad inferiora decedente, siccus et frigidus. Sicque fit ut amplexantibus singulis medio moderamine que circa se sunt orbis instar adinuicem cuncta concludantur. Quibus eque qualitatibus, disparibus quidem per se, sed alterutra ad inuicem societate connexis, ipsa quoque mundi elementa constat esse distincta. Terra namque sicca et frigida, aqua frigida et humida, er humidus et  calidus, ignis calidus et siccus. Ideoque hec autumno, illa hiemi, iste ueri, ille conferatur estati. DISC. Unde uer uocatur? MAG. Quod in eo cuncta uernent, hoc est, uirescant. DISC. Unde estas? MAG. Ab estu qui in ea maturandis fructibus datur. DISC. Unde dicitur autumnus? MAG. De autumnatione fructuum qui in eo colliguntur. DISC. Unde hiems? MAG. A frigore. Porro hiems a doctoribus interpretatur et sterilitas. DISC. Ubi quodque istorum temporum sortitur initium? MAG. Isidorus namque Hispalensis episcopus hiemem nono Kal. Decembris, uer octauo Kal. Martii, estatem nono Kal. Iunii, autumnum decimo Kal. Septembris habere dixit exortum. Greci autem et Romani, quorum rationem in huiusmodi disciplinis potius quam Hispanorum  auctoritas sequi consueuit, hiemem septimo Idus Nouembris, uer septimo Idus Februarii, estatem septimo Idus Maii, autumnum septimo Id. Augusti inchoare decernunt, hiemis uidelicet et estatis initia uespertino uel matutino uergiliarum ortu occasuque signantes, item ueris et autumni, cum Pleiades medio fere die uel nocte oriuntur et occidunt, ponentes ingressum. Et Plinius secundus in libro II Naturalis Historie eodem modo distinguenda iudicauit. Sed et homo Ecclesie sanctus Anatolius in Opere suo paschali ita ait: »Hoc autem non ignores, quod ipsa quatuor que prediximus temporum confinia, licet mensium sequentium Kalendis approximentur, unumquodque tamen medium temporum,  id est, uerni et estatis, autumni et hiemis, teneat; et non exinde temporum principia inchoan tur unde mensium Kalende initiantur. Sed ita unum quodque inchoandum tempus est ut a prima die ueris tempus equinoctium diuidit, et estatis solstitium estiuum, autumni quoque equinoctium autum nale, et hiemis solstitium brumale similiter diuidat.« DISC. Nunquid ergo hec quatuor tempora parem longitudinem habent? MAG. Habent utique, et secundum equam portionem recipit unumquodque menses tres; dies nonaginta et unum, horas septem et dimidiam. DISC. Quomodo ergo secundum horarum diuisionem et ceteras subdiuisiones unumquodque tempus tenet? MAG. Habet ergo unumquodque tempus, secundum horarum supputationem, [1Kb] [uII]CXC et unam horam ac semissem; secundum punctos,  [uIII]DCCLXuI; secundum uero minuta, [XXI]DXXXu; secundum momenta, [LXXXu]LX.; secundum ostenta, [CXXXI]XX. Atomos quater centies et nonagies centum millia et [DX]LC.



CAPUT XXXu. De annis.

DISC. Quid est annus? MAG. Solis circuitus ac reditus per duodecim menses. DISC. Unde dicitur annus? MAG. Ab innouando cuncta que naturali ordine transierant. uel a circuitu temporis annus nomen accepit, quia ueteres annum pro circum ponere solebant, ut Cato dicit in Originibus oratorum annum terminum, id est, circum terminum. Et ambire dicitur per circum ire.



CAPUT XXXuI. Quot species sint annorum.

DISC. Quot species sunt annorum? MAG. Septemdecim. DISC. Quomodo? MAG. Nam lune annus quinque species habet, solis uero tres. Sunt et anni singularum planetarum, id est, errantium siderum, a stellis quibus seruiunt, nominati. Est annus hebdomadarum. Est annus septimus requiei secundum legem. Est et iubilei. Est et annus omnium planetarum, qui uocatur magnus. DISC. Hec per singulas species rogo ut exponas. MAG. Primus modus de luna est, cum luna uiginti septem diebus et octo horis zodiacum percurrens, ad id signum ex quo egressa est reuertitur. Secundus duobus diebus et quatuor horis est prolixior. Tertius, qui duodecim  mensibus huiusmodi, id est, diebus CCCIu expletur, et uocatur communis. Quartus, qui embolismus Grece dicitur, id est, superargumentum, et habet tredecim menses, id est, dies CCCLXXXIu. Quintus est dum luna per decem et nouem annos, etiam saltu transacto, ad easdem recurrit etates. Sextus annus est solaris, cum sol ad eadem loca siderum redit, peractis CCCLXu diebus et sex horis. Septimus est item solaris, dum quarto anno bis sextus inseritur, et fiunt dies CCCLXuI. Octauus est item solaris, dum sol per uiginti octo annos circulum concurrentium complet. Nonus annus est secundum stellam que uocatur Mercurius, qui CCCXXXIX diebus expletur. Decimus annus est secundum stellam que uocatur  uenus, qui CCCXLuIII diebus expletur. Undecimus est annus secundum stellam que uocatur Mars, qui peractis duobus annis completur. Duodecimus annus est secundum stellam que uocatur Iouis, qui peractis duodecim annis impletur. Tertius decimus annus est secundum stellam que uocatur Saturnus, qui peractis triginta annis impletur. Quartus decimus annus est secundum hebdomadas totius anni, id est, quinquaginta duas, qui habet dies CCCLXIu. Quintus decimus est annus requies septimi anni secundum legem, quo iubebatur populo Dei a rurali opere uacare. Sextus decimus annus est, species anni iubilei, qui est annus remissionis, et quinquaginta annis impletur. Septimus et decimus annus est, qui uocatur magnus, annus planetarum,  dum omnia sidera ad locum reuertuntur ubi primum statuta fuerunt, et quingentis triginta duobus annis impletur. DISC. Annus ergo solaris, qui CCCLXu diebus et quadrante constat, quot horas amplectitur? MAG. Utique IXDCCLXuI. DISC. Quot punctos? MAG. [1Kb] [XXXu]CXC. DISC. Quot minuta? MAG. [LXXXuII]DCLX. DISC. Quot momenta? MAG. [CCCL]DCXL. DISC. Quot ostenta? MAG. [DXXu]DCCCCLX. DISC. Quot atomos? MAG. Decies nouies centies centum millia et quatuor mille millia et [DCCCCXXXI]LX.



CAPUT XXXuII. De planetis et origine nominum earum.

DISC. Quia de solaribus et lunaribus annis dicens, de annis quinque planetarum adiunxisti, precor ut ipsorum siderum proprietatem non graueris explanare.  MAG. Septem enim sunt planete, que aduerso cursu contra mundum feruntur, hoc est, Sol, Luna, Mercurius, uenus, Mars, Iouis, Saturnus. He ergo, cum sphera celestis ab oriente in occasum se uergat, recurrunt orientem uersus per zodiacum, et, ut sapientibus istius mundi uisum est, celi temperant uelocitatem, ne nimio cursus sui rotatu precipitetur. DISC. Unde dicitur sol? MAG. Quod solus inter omnia sidera luceat. Oriente enim sole cetera sidera mox radios suos abscondunt; et, ut quibusdam placet, ipse lune et stellis omnibus suo aspectu tribuit ut lucere ualeant, quia non proprio, sed mutuato a solis lumine resplendent. Unde peta ait:

Lucentemque globum lune Titaniaque astra
Spiritus intus alit.
 DISC. Unde dicitur luna? MAG. Luna dicitur quasi lucina, ablata media syllaba; de qua uirgilius ait:

. . . . . Casta, faue, Lucina
Sumpsit autem nomen per diriuationem a solis luce, eo quod ab eo lumen accipiat acceptumque reddat. DISC. Unde dicuntur stelle? MAG. A stando; quia fixe stant semper in celo, nec cadunt. Nam quod uidemus a celo stellas quasi labi, non sunt stelle, sed igniculi ab ethere lapsi, qui sunt dum uentus altiora petens etherium ignem secum trahit, qui tractu suo imitatur stellas cadentes. Nam stelle cadere non possunt. Immobiles enim, ut predictum est, sunt, et cum celo fixe feruntur. DISC. Si stelle in celo fixe sunt, ut asseris, unde planete dicuntur?  MAG. Planete autem solummodo non sunt fixe, ut relique, sed in ere feruntur. Dicte autem planete apo tes planes [ ], id est, ab errore. Nam interdum in austrum, interdum in septentrionem, plerumque contra mundum, nonnunquam cum mundo feruntur. Hec et retrograda et anomala, antigrada et statiua dicuntur. DISC. Quomodo? MAG. Nam retrogradatio stellarum est dum stella motum suum agit simul et retro submoueri uidetur. Anomala dicuntur quando particulas addunt uel detrahunt. Antigrada uel precedentia sunt dum motum suum consuetum agere uidentur, et tamen aliquid preter consuetudinem precedunt. Statiua dicuntur, quia dum semper stella mouetur, tamen in aliquibus locis stare uidetur.



CAPUT XXXuIII. De planetarum cursu per signiferum, et natura signiferi.

DISC. Sed quia audiui te dicentem planetarum transitum esse in zodiaco, ipsius zodiaci proprietatem, et cursum earum rogo ut exponas. MAG. Faciam. Zodiacus, uel signifer, est circulus obliquus duodecim signis constans, per quem errantes stelle feruntur, nec aliud habitatur in terris quam quod illis subiacet. Reliqua a polis squalent. Est autem signifer CCCLXu partibus et quadrante unius partis per celi ambitum longus, et duodecim partibus latus per transuersum. ueneris tantum stella excedit eum binis partibus. Luna quoque per totam latitudinem eius uagatur, sed omnino non excedens eum.  Ab his Mercurii stella laxissime, ut tamen e duodenis partibus  non amplius octonas pererret, neque has equaliter, sed duas medio eius et supra quatuor, infra duas. Sed sol in medio fertur inter duas partes flexuoso draconum meatu inequalis. Martis stella quatuor mediis Iouis media, et super eam duabus, Saturni duabus, ut sol.



CAPUT XXXIX. De duodecim signis.

DISC. Signa autem zodiaci uellem ut edisseras unde traxerint nomina. MAG. A causis ergo annalibus uel a gentilium fabulis nomina sumpserunt signa duodecim. Nam arietem Martio mensi propter Ammonem Iouem tribuunt. Unde et in eius simulacro  arietis cornua fingunt. Taurum Aprili, propter eumdem Iouem, quod in bouem sit fabulose conuersus. Castorem et Pollucem Maio, propter insigne uirtutis. Porro Cancrum Iunio, quando sol ad inferiora redit, quod Cancer impulsus retro cursum dirigere soleat. Leonem, quem occidit Hercules, Iulio propter uim feruoris assignant. uirginem Augusto, quod tunc exhausta caloribus tellus nichil pariat. Libram Septembri ob equalitatem diei et noctis. Scorpium et Sagittarium equinis cruribus deformatum, propter flumina mensium ipsorum, October et Nouember accipiunt. Capricornum December propter capram Iouis nutricem, cuius extrema pisci similia pinguntur, quod huius mensis ultima sint  pluuialia. Aquarium Ianuario, Februario Pisces, ob menses imbriferos tradunt. Singulis autem signis triginta partes, terne uero decades putantur, eo quod sol triginta diebus et decem semis horis illa percurrat, a medio mensis, id est, Xu Kalendarum die, semper incipiens. Unde et quibusdam ueterum placuit sequentis mensis esse signum, cuius ad usque medietatem unumquodque pertendit, eique ascribi, sicut ille qui uersibus inde cecinit heroicis ita:

Respicis Apriles Aries frixe  Kalendas.
Maius Agenorei miratur cornua Tauri,
et cetera eodem modo. Sunt autem hec signa tante magnitudinis, ut non minore quam duarum spatio horarum uel oriri, uel occidere, uel de loco possint moueri.



CAPUT XL. Demonstratio signorum per solis cursum.

DISC. uellem quidem ut aliquam notitiam mihi inde dares. MAG. Notitia ergo horum signorum melius a colloquente et digito demonstrante quam a scribente percipitur, quia per stellas in eis dispositas notabiles fiunt. Et hec nisi ab eo qui astronomie disciplinam tenet, et siderum loca intimare ac demonstrare nouerit, nullatenus edici pleniter queunt. Sed horum tamen signorum curiosus inquisitor potest aliquam accipere notitiam, si diligenter solis et lune in eis obseruauerit cursus, aditus et secessus. Siquidem sol moratur transiens in unoquoque signo triginta dies, decem horas et semissem, ac deinde in aliud signum ingreditur, quod similiter  in triginta diebus et decem horis ac semisse pertransiens, tertium intrat. Sicque illud signum quod iampridem reliquerat stellis apparentibus ab oriente ante aurore exortum notabile reddet. Sunt quidem tria signa semper circa solem diurno lumine plena, id est, hoc quod nuperrime ipse reliquerat, et ipsum in quo presens est, et illud in quod proxime ingressurus est. Luna quoque similiter suo cursu signa demonstrat. Nam ipsa binis diebus et semis horis ac bisse unius hore singula signa perlabitur. Et si calculator ueraciter argumentum quod de eius transitu per signa factum est perdiscet, poterit ex eius statu signorum coniicere loca.



CAPUT XLI. De lune cursu per signa.

 DISC. Ipsum argumentum uellem ut mihi edisseras? MAG. Luna quotidie quatuor punctis, siue crescens a sole longius abit, siue decrescens soli uicinior quam pridie fuerat redditur. Singula autem signa decem punctos habent, id est, duas horas, sicut et superius admonuimus. Quinque enim puncti in luna horam faciunt. Et ideo si uis scire in quo signo luna est, sume lunam quam uolueris, ut puta quintam, multiplica per quatuor, fiunt uiginti; partire per decem, bis deniuies. Duobus ergo signis quinta luna semper a sole distat. Item sume octauam lunam, multiplica per quatuor, fiunt triginta duo; partire per decem, ter deni tries, et remanent  duo. Tribus ergo signis et duobus punctis octaua luna semper a sole dirimitur. Duos autem punctos, sex partes intellige, id est, quantum sol in zodiaco sex diebus conficit itineris. Punctus siquidem habet tres partes, quia signum quodque decem punctos, triginta partes habet. Et ne suspicio tibi forte argumenti fallentis incidat, quere ad diametrum celi quod quintam decimam lunam tenere nemo qui dubitet. Multiplica quindecim per quatuor, fiunt sexaginta; partire per decem, sexies deni sexais. Sex enim signis decima quinta luna semper, id est, dimidio sphere celestis a sole discernitur, siue ante seu retro respexeris. Denique orbem lune, quotiens plerissimus est, contra solem cernis oppositum, humilem uidelicet sole sublimi, et sublimem humili.  [a 1Kb] Quia nimirum cum sole estiuum tenente circulum plena est, ipsa tenet prumalem; cum sole diuexo imprumalem plena est, ipsam solstitiali scandere circulo nox longissima prodit. At cum iste hoc equinoctium, in plenilunio tum illa alterum seruat. Et quot partibus sol equinoctium uel solstitium, quod nuperrime lustrauerat, transiit, totidem partibus luna plena uel equinoctium uel solstitium, quod contra est, patet esse ingressa. DISC. Post quot dies sol illam partem celi conscendet ad quam luna tertia perueniet? MAG. Mense toto et diebus sex.



CAPUT XLII. Argumentum ad inuestigandum lune cursum.

DISC. Ostende mihi quomodo. MAG. Sol igitur quotidie partem unam zodiaci sui complet. Neque  enim aliud partes zodiaci quam quotidianos solis in celo sentire debemus progressus. Luna uero quotidie tredecim partes eiusdem zodiaci conficit, id est, punctos quatuor et unam partem. Et quia illa tredecim partes, sol unam complet, inde fieri, ut supra docuimus, non plus quotidiano progressu a sole quam quaternis punctis, hoc est, duodenis partibus elongetur. Ponat ergo lunam ubilibet computare uoluerit, ut puta in Kalendis Ianuarii primam: hec ubi prima noctem diemque transegerit, illum celi locum tenet quem sol decimo tertio eiusdem mensis die completo. Ubi duo est, multiplica duo per quatuor, fiunt septem. Item ut de punctis ad partes peruenias, multiplica octo per terna, fiunt uiginti quatuor. Illam ergo celi partem tenet luna  secunda in quarto Non. Ianuarii quam sol uicesimo quarto ab hinc die confecto. Ubi tres est, multiplica tria per quatuor, fiunt duodecim. Partire per decem, decies asse decus, et remanent duo puncti, id est, sex partes. Illam ergo celi partem tenet luna quarta in tertio Non. Ianuarii quam sol mense toto et diebus sex. Post tertium Non. Ianuarii exactis, id est sexto, post tertium Non. Februarii die consummato. Et ut ad summam perueniam, sume tricesimam lunam, que tunc fit tertio Kal. Februarii, multiplica per quatuor, fiunt centum uiginti; partire per decem duodecies deni cen uies. Illa parte celi luna tricesima currit quam duodecim mensibus  exactis, id est, toto anni circulo transacto, sol obtenturus est. Et notandum quod decem semis hore que extra tricenas partes in unoquoque signo sunt, quia plenam partem uiginti quatuor horarum non reddunt, simul computari negliguntur, sed infra predictum numerum duodecim mensium comprehenduntur.



CAPUT XLIII. Argumentum de eo quot horis luna luceat.

DISC. uellem ut per argumentum aliquod mihi intimares quomodo possim comprehendere quot horis per singulas noctes sue etatis luna luceret. MAG. Si uis scire quot horas luceat luna quelibet, tene etatem lune de qua inquiris. Multiplica per quatuor, quia prima luna quatuor punctis lucet. Adiiciturque  hic numerus a secunda luna quotidie usque ad plenilunium, detrahiturque dehinc paribus spatiis in diminutionem, lucetque pari modo luna prima et tricesima secunda et uicesima nona. Et ideo si nosse uelis, uerbi gratia, quot horas luceat luna quinta, multiplica quinque per nouem, fiunt uiginti; partire per quinque quater quini, fiunt uiginti: quatuor horas lucet luna quinta. Similiter uicesima quinta. Item si uis scire quot horas luceat luna decima, multiplica decem per quatuor, fiunt quadraginta; partire per quinque octies quini, fiunt quadraginta: octo horas lucet luna decima. Similiter et uicesima.



CAPUT XLIu. De magnitudine solis siue lune.

 DISC. De magnitudine solis et lune uellem ut aliqua diceres. MAG. Solis ignem dicunt aqua nutriri, multoque hunc luna ampliorem, lunam uero terra esse maiorem, unde et cunctis unius magnitudinis appareat. Quod enim sol cubitalis uideatur, nimie celsitudinis distantia facit. Alioquin maior Indis oriens, et Britannis appareret occidens. Qui dum natura sit igneus, motu quoque nimio calorem adauget. Hic cursu uariante dies et menses, tempora diuidit et annos, erisque temperiem accedendo uel recedendo pro temporum ratione dispensat, ne si semper in hisdem moraretur locis, alia calor, alia frigor absumeret.



CAPUT XLu. De natura et situ lune.

 Lunam non minui nec crescere dicunt, sed a sole illustratam a parte quam habet ad eum paulatim, uel ab eo recedendo, uel ei propinquando, nobis candidam partem reuoluere uel atram et die quidem crescente supinam cerni nouam lunam, ut pote superiorem soli, et aquilonia ad subeuntem.



CAPUT LXuI. De eclypsin solis siue lune.

DISC. Defectus luminis utriusque sideris unde sit rogo ut edisseras. MAG. Solem interuentu lune, lunamque terre obiectu nobis perhibent occultari, sed solis defectum nonnisi nouissima primaue fieri luna, quam uocant coitum, lune autem nonnisi plena, non posse uero totum solem adimi terris intercedente  luna, si terra maior esset quam luna, omnibus autem annis fieri utriusque sideris defectus statutis diebus horisque sub terra, nec tamen cum superne fiant, ubique cerni aliquando propter nubila, sepius globo terre obstante conuexitatibus mundi.



CAPUT XLuII. Ubi eclypsin non sit, et quare.

Defectus solis ac lune uespertinos Orientis incole non sentiunt, nec matutinos ad occasum habitantes, obstante globo terrarum. Neque enim nox aut dies, quamuis eadem toto orbe simul est opposita globi noctem aut ambitu diem adferente. Tempore enim Alexandri Magni luna defecit in Arabia hora noctis secunda, eademque in Sicilia exoriens. Et solis defectum qui fuit Ispanio et Frontegio  consulibus XI Kal. Maii, Campania hora diei inter septimam et octauam, Armenia inter decimam et undecimam sensit.



CAPUT XLuIII. De indicio et qualitate planetarum.

DISC. Dic mihi quo colore sint planete, si possim eas inde cognoscere, et utrum mutent colores an non. MAG. Suus quidem unicuique color est, Saturno candidus, Ioui clarus, Marti igneus; Lucifero gaudens, uespero refulgens, Mercurio radians, lune blandus, soli, cum oritur, ardens, postea splendens. Sed colores ratio altitudinem temperat. Siquidem earum similitudinem trahunt in quarum erem uenere subeundo; tinguitque ad propinquantes utralibet alieni meatus circulus, frigidior in pallorem,  ardentior in ruborem, uentosus in horrorem. Sol atque commissure apsidum extremeque orbite atram in obscuritatem. DISC. Quo autem in loco uel in quibus signis sunt in presenti? MAG. Modo autem, id est, anno Dominice incarnationis 820, mense Iulio, nona die mensis, est sol in uicesima tertia parte Cancri, luna in nona parte Tauri, stella Saturni in signo arietis, Iouis in Libre, Martis in piscium. ueneris quoque stella et Mercurii, quia iuxta solem in luce diurna modo sunt, non apparet, in quo signo morentur. DISC. Cetera quoque sidera que extra zodiacum sunt peto ut breuiter enumeres, et que a dextra parte ipsius zodiaci, queue a sinistra sint, edisseras. MAG. Si de cursu planetarum tantum contentus esses, iam satis tibi dictum esse  putarem. Sed quia nimium curiosus ad cetera signa que per totum sphere celestis ambitum consistunt inquirendo progrederis, necessarium reor ut ipsius sphere situ et naturam prius exponam secundum maiorum sententiam breuiter, et sic tue interrogationi de ceteris respondeam.



CAPUT XLIX. De natura celi.

DISC. Utinam facias! MAG. Celum subtilis igneeque nature, rotundumque, et a terre centro equis spatiis undique collectum est. Unde et conuexus mediusque quacunque cernitur, inenarrabili celeritate quotidie circumagi sapientes mundi dixerunt, ita ut rueret si non planetarum occursu moderaretur,  argumento siderum nitentes, que fixo semper cursu circumuolant, septentrionalibus breuiores gyros circa cardinem peragentibus; cuius uertices ex tremos, quo circa sphera uoluitur, polos nuncupant, glaciali rigore tabescentes. Horum unus ad septentrionalem plagam consurgens Boreus, alter diuexus in austros, terreque oppositus, australis uocatur, quem interiora Austri Scriptura sancta nominat. In qua sphera quinque circulos esse sapientes dixerunt.



CAPUT L. De quinque circulis mundi.

Quorum primus est septentrionalis, frigore inhabitabilis, cuius sidera nobis nunquam occidunt. Secundus solstitialis ex parte signiferi, excelsissima nobis ad septentrionalem plagam uersus, temperatus,  habitabilis. Tertius equinoctialis, medio ambitu signiferi orbis incedens, torridus, inhabitabilis. Quartus brumalis, a parte humillima signiferi ad austrinum polum uersus, temperatus, habitabilis. Quintus australis, circa uerticem austrinum, qui terra tegitur, frigore inhabitabilis. Tres autem medii circuli inequalitates temporum distinguunt, cum sol hunc solstitio, illum equinoctio, istum bruma teneat. Extremi enim semper sole carent. Unde et a Tyle insula unius diei nauigatione ad aquilonem mare congelatum inuenitur.



CAPUT LI. De his signis stellarum que extra zodiacum sunt.

DISC. Hec quidem probo et cum gratia accipio. Sed de positione siderum, sicut mihi promisisti,  peto ut edisseras. MAG. Sunt ergo signa extra ea que in zodiaco consistunt, ut Arati Phenomena testantur, numero triginta, quorum alia horoscopus ad septentrionem, alia ad austrum sequestrat. DISC. Que sunt illa que ad septentrionem sunt? MAG. Due uidelicet primum Urse, hoc est helix, que et Arcturus maior, et Phenix siue Cynosura, que et Arcturus minor dicitur. Et Draco, qui continet utrosque Arcturos, helicis supra uoluens caput, et Phenicis circumcigens caudam. Deinde Hercules super anguem incumbens genu flexo, claua reiecta, pelle leonis opertus dicitur. Postea Corona, habens stellas nouem in circuitu positas. Tunc Serpentarius, qui et Asclepius uocatur, stans supra Scorpionem, tenet serpentem in manibus. Item Arcas,  qui et Bootes, fertur esse custos plaustri, precedit Arcturum maiorem, quem et ipse sequitur. Cepheus et Aquila tunc splendidis stellis Cassiepia et Andromedia dignoscuntur. Deinde Perseus et Agitator cum hedis suis clarescunt. Bellorofons quoque et Delfin, Cygnus et Libra suis in locis, et Trigon super caput arietis, splendore notabiles sunt. DISC. Que sunt illa que zodiacus ad austrum sui secludit? MAG. Orion scilicet et Canicula, Lepus et Argo, Cetus et Eurus, qui et Euridanus. Cui subiacet stella que dicitur Canopos, splendens, que timonem nauis tangit. Piscis magnus, qui et Auster dicitur. Sacrarium. Centaurus cum bestia quam manu tenet. Serpens, super cuius caudam coruum sedere  dicunt, et in medio urnam asserunt. Ultimus omnium Anticanus est, situs sub Geminis; et ideo Anticanus uocatus, quod contrarius sit Cani. Et mira gentium stultitia, quod sidera que Deus ad honorem nominis sui creauit, et in celestibus constituit, ea ipsi sceleratis hominibus et brutis animalibus in terra creatis ascripserunt. Preter hec omnia, et lacteus circulus est figura candidior per medium celi uerticem, quem uulgo dicunt ex splendore solis in eo currentis ita fulgere. Sed frustra, cum ab illo nunquam nisi in parte Sagittarii uel Geminorum tangatur, in quibus candidum circulum signifer cingit. DISC. Ad quid ergo hec sidera legentibus proderunt, et in quo adiuuant computistam? MAG. Ad dignoscendum ergo horas nocturnas non parum  adiuuant calculatorem. Necnon et uiatoribus et nautis ualde necessaria sunt, qui obseruant colores earum et cursus, et futuram tempestatem seu serenitatem inde coniiciunt.



CAPUT LII. De Cometis.

DISC. Cometas ergo audiui quasdam stellas nominari, sed has in numerando stellas pretergressus es. MAG. Non enim quasi obliuiscendo illas pretergressus sum, sed ordinem seruari, ut de eis seorsum dicerem, quarum qualitas et cursus a ceteris stellis separata est. Comete quoque sunt stelle flammis crinite, repente nascentes, regni mutationem aut pestilentiam aut bella aut uentos estusque portendentes, quarum alie tenduntur errantium modo, alie  immobiles herent. Omnes ferme sub ipso septentrione aliqua eius parte non certa, sed maxime in candida, que lactei circuli nomen accepit, breuissimum quo cernerentur spatium septem dierum adnotatum est, longissimum octoginta. Sparguntur aliquando et errantibus stellis ceterisque crines. Sed cometes nunquam in occasura parte celi est



CAPUT LIII. De solstitiis et equinoctiis.

DISC. Postquam de stellarum situ et ratione satis dixisti, necessarium reor ut de maximis luminaribus, id est, sole et luna, adhuc referas, et ostendas ubi equinoctii et solstitii proprius locus sit. MAG. Solstitia apud plerosque bina putantur, hoc est uIII Kal. Ianuarii et Iulii. Similiter et equinoctia bina,  id est, uIII Kal. Aprilis et Octobris, octauis scilicet in partibus Capricorni et Cancri, Arietis et Libre. uerum quia, sicut in ratione paschali didicimus, equinoctium uernale duodecima Kalendarum die Aprilium cunctorum Orientalium sententiis, et maxime Aegyptiorum, quos calculandi esse peritissimos constat, specialiter adnotatur: ceteros quoque tres temporum articulos putamus aliquanto prius quam uulgaria scripta continent esse notandos. Ut enim de equinoctio uerno, quod caput esse memoratarum quatuor mutationum annalium mundi origo docet, breuiter loquamur, regula tenet ecclesiastice obseruationis, a Niceno confirmata concilio, ut Pasche dies ab XI Kalend. Aprilis usque in septimum  Kalend. Maii inquiratur. Item catholice institutionis regula precepit ut ante uernalis equinoctii transgressum Pascha non celebretur. Qui igitur octauo Kalendarum Aprilium die putat equinoctium, necesse est idem aut ante equinoctium Pascha celebrari licitum dicat, aut ante septimum Kalendarum Aprilium diem Pascha celebrari licitum neget, ipsum quoque Pascha, quod Dominus pridie quam pateretur cum discipulis fecit, aut nono Kalendarum Aprilium die non fuisse, aut ante equinoctium fuisse confirmet. Non enim nostri tantum temporis, sed etiam legalis, et Mosaica decernit institutio, non ante transcensum huius equinoctii diem festi Paschalis esse celebrandum; sicut attestante Anatolio euidenter docet Philo et Iosephus, sicut eorum  antiquiores Agathobolus, et ab eo eruditus Aristobulus ex Paneada, qui unus ex illis septuaginta senioribus fuit qui missi fuerunt a pontificibus ad Ptolomeum regem, Hebreorum libros interpretari in Grecum sermonem; quibus multa ex traditionibus Mosi proponenti regi percontatique responderunt. Ipsi ergo, cum questiones Exodi exponerent, dixerunt Pascha non prius esse immolandum quam equinoctium uernale transiret. Unde nos necesse est, ob conseruandam ueritatis regulam, dicamus aperte et Pascha ante equinoctium tenebrasque deuictas non immolandum, et hoc equinoctium XII Kalendarum Aprilium die ueraciter ascribendum; sicut non solum auctoritate paterna, sed et horologica consideratione docemur: sed et cetera tria temporum  huiusmodi confinia simili ratione aliquot diebus ante octauum Kalendarum sequentium esse notanda. Igitur, sicut supra de uicissitudinibus diximus, ita et nunc de istis quatuor terminis dicimus. Quia a duodecima Kal. Aprilis, quod est equinoctium uernale, usque in decimum tertium Kal. Iulii, sunt dies nonaginta et unus. A duodecimo Kal. Iulii usque in decimum tertium Kal. Octobris similiter dies nonaginta et unus. A decimo tertio Kal. Octobris usque in decimum quintum Kal. Ianuarii, similiter dies nonaginta et unus. A decimo tertio Kal. Ianuarii usque in decimum quartum Kal. Aprilis similiter sunt dies nonaginta et unus. Fiunt omnes simul dies trecenti sexaginta tres, et remanet dies unus de anni circulo, et sex hore, que per unumquemque annum  propter rationem bissexti accrescere probantur; que si diuidantur per quatuor partes, et fuerint adiecte partibus superioribus, erunt unicuique parti dies nonaginta et unus et septem hore et dimidia hora. Sed notandum quod equinoctialis dies omni mundo equalis est. uario autem lucis incremento in Mere longissimus dies duodecim horas equinoctiales et octo partes unius hore colligit, Alexandrie uero quatuordecim horas, in Italia quindecim, in Britannia septemdecim, ubi estate lucide noctes haud dubie testantur id quod cogit ratio credi, solstitii diebus accedente sole propius uerticem mundi angusto lucis ambitu subiecta terre continuos dies habere senis mensibus noctesque e diuerso ad brumam  remoto. Quod fieri in insula Thyle Pytheas Massiliensis scribit sex dierum nauigatione in septentrione a Britannia distante.



CAPUT LIu. De bissexto in solis et lune cursu.

DISC. Bissexti rationem rogo ut edicas mihi atque edisseras. MAG. Bissextus ex quadrantis ratione per quadriennium conficitur, dum sol ad id signum ex quo egressus est, non in CCCLXu diebus, sed quarta diei parte super adiecta, reuertitur. uerbi gratia: si nunc equinoctialem celi locum sol oriens intrauerit, in hunc anno sequente meridie, tertio uespero, quarto medio noctis, quinto rursum in exortu recurrens, necessario diem premonet augendum; ne si forte non addatur, peractos sexaginta quinque annos  equinoctium uernale brumali die proueniat: que Aegyptii anno suo expleto, id est quarto Kal. Septembris, Romani sexto Kal. Martii, unde et nomen accepit, interponunt. Breuiori autem et uulgari ratione bissextum retardatio generat solis non ad eamdem lineam peractis CCCLXu diebus plene redeuntis. Quem si, uerbi gratia, in equinoctio uernali, quod iuxta Aegyptios duodecimo Kalendarum Aprilium die prouenit, surgentem a medio orientis diligenter adnotaueris, hunc anno sequente die uidelicet eodem aliquanto inferius oriri, et tertio, quarto, quintoque eamdem diminutionem in tantum augere reperies ut nisi diem ante superadiicias, XI Kal. Aprilis equinoctium facturus a medio surgat orientis, eamdem scilicet tarditatem in ceteris seruaturus  exortibus. DISC. Nunquid in lune cursu quadrantis rationem obseruare debemus? MAG. Debemus utique: quia si lune quadrantem accommodare negaueris, sed bissextili anno eiusdem quantitatis mensem lunarem Februario, cuius et antea solebas, aptaueris, fit profecto ut et quartadecima luna paschalis eiusdem anni pridie quam debuerat adueniat, ideoque paschalis ratio uacillet, et totus mox anni cursus titubet, statusque ille semper inuiolabilis circuli decennouennalis magis magisque turbatus euertatur. Quare oportet ut sicut dictante quadrantis ratione quarto anno, quem bissextilem dicimus, unum diem solari adiicimus anno, similiter lunari unam diem adiiciamus, eamque lune mensis Februarii tribuamus, siue illam ante intercalatum quadrantem seu  postmodum terminari contingat; ut que ceteris annis uiginti nouem dierum, anno autem bissextili cum triginta computetur; ipseque annus, si communis sit, cum CCCLu diebus; si embolismus, cum CCCLXXXu compleatur. Sicque fit ut in una eademque sexta Kalendarum Martiarum linea, et in sole et in luna numerus geminetur. Ut in presenti anno, uerbi gratia, sextam septimamque ponimus feriam, ita ibidem sextam septimamque ponamus lunam. Hac semper industria peruigiles, ut cum lunam mensis Februarii in anno bissextili triginta habere fecerimus, in diebus tamen Kalendarum Martiarum, excepto solum undecimo circuli decennouennalis anno, ipsam quam et ante consueuerat luna seruet etatem.  Quibus autem quantisue temporum particulis idem lune quadrans accrescat, maiore quesitu indiget. Namque cum ipso quadrante etiam crebra embolismorum interruptio et saltus quoque ratione tota discursus lunaris mensura ad purum ne dignosci queat obsistit.



CAPUT Lu. Argumentum ad bissextum inueniendum

DISC. uellem ut aliquod argumentum mihi dares per quod scire possem utrum bissextilis annus fieret, an etiam preparationis bissexti. MAG. Si hoc nosse desideres, sume annos ab incarnatione Domini quotcunque fuerint, ut puta in presenti 820. Hos partire per quatuor, quia bissextus post quatuor annos peractos interuenit. Quater ergo CC, DCCC;  quater u, XX. Et quia nichil remanet, annus est bissextilis. Si ergo unus remanserit, primus est annus preparationis bissexti. Si duo, secundus; si tres, tertius.



CAPUT LuI. De saltu lunari.

DISC. De saltu lune posco ut similiter mihi rationem proferas sicut et de bissexto fecisti. MAG. Saltum lune locus et hora citior incensionis eius per nouemdecim annos efficit. Quamuis enim quidam singulas lunas uiginti nouem semis diebus computantes, incensiones earum medio diei et medio noctis semper alternent, non in hoc tamen ueritatem nature sed calculandi facilitatem inquirunt. Nam si naturam queras, luna primi mensis, que nunc uerbi  gratia meridie, et secundi, que nunc in medio noctis accenditur, anno futuro hora et decem momentis et dimidio momenti et decima nona parte dimidii momenti ante medium diei uel noctis illustratur. Nec tamen hac distinctione ad certum embolismi uel communis anni terminum, sed ad equam diuisionem nouemdecim tendit annorum. Sicque per nouemdecim annos lunaris accensio sese preoccupando unius diei spatium amittens, ultimum decennouennalis cycli annum CCCLXXXIII diebus facit computari. Quod si facere negligas per quindecim decennouennales cyclos, quinta decima luna tibi ubi prima putatur occurret. DISC. Quantum in uno anno accrescit de saltu lunari? MAG. Hora et unus punctus et decima nona pars unius puncti, siue alio modo dicas, hora  et decem momenta et dimidium momentum et nonadecima dimidii momenti, sicut supra ostendimus. DISC. Quantum in uno mense lunari? MAG. Quinquaginta et tria momenta et quinque ostenta. In unoquoque ergo mense quatuor momentis et quinque ostentis desit quod una lunatio ad uiginti nouem dierum et duodecim horarum plenitudinem non perueniet. Et in dimidio lunari mense duo momenta et duo ostenta et dimidium ostentum. DISC. Ubi ergo locus istius saltus est? MAG. Aliquibus ergo duodecimo Kalendarum Aprilium die uidetur anno reddendus, propter originem conditionis siderum; ut luna mensis Martii, que eo fit die uicesima nona, dehinc uentatur in nouam. Sed sunt qui hoc nobis in luna  Nouembri mensis agendum magis autument; quatenus huiusmodi impedimentis cum precedentis anni fine absolutis nouum de cetero annum libero possint computo ingredi; iuxta exemplum uidelicet Aegyptiorum, qui hoc penultimo anni sui mense, qui est noster Iulius, facere perhibentur. Sed siue hic, siue illic, siue alibi feceris, necesse est ibidem, ni fallor, tres pariter menses undetricenorum computare dierum.



CAPUT LuII. De ecennouennale circulo.

DISC. Decennouennalis ergo circuli rationem, qui saltum lunarem gignit et lune cursum ordinat, uellem a te audire et argumento coniicere. MAG. Circulum decennouennalem propter quatuordecim lunas  paschales Nicena synodus instituit, eo quod ad eumdem unaqueque luna per nouemdecim annos inerrabili cursu redeat; qui diuiditur in ogdoadas et endecadas, hoc est in octo et undecim annos. Octo enim anni lunares totidem annos solares duobus tantum diebus transcendunt : quorum alter ad explementum occurrit endecadis, alter ratione saltus absumitur. Alioquin endecas solaris uno die transcenderet lunarem. Licet quidam uiolenter hos dies et bissextis octo annorum supplere nitantur, cum bissextus soleat in mense Februario soli superfusus et lune futuro tempori nichil preiudicare, et ipsi nullum indecadi bissextum addant. Ut ergo apertius dicam, duo lune dies qui supersunt in ogdoade, duos qui desunt in endecade complebunt.



CAPUT LuIII. Argumentum ad inueniendum quotus sit annus circuli decennouennalis.

Si ergo uelis argumento cognoscere quotus sit annus circuli decennouennalis, sume annos ab incarnatione Domini quot fuerint, et unum semper adiice. Hos partire per decem et nouem. Quod remanet, ipse est annus cycli decennouennalis. Si nichil remanserit, nonus decimus est. uerbi gratia: ut in presenti sunt 820, his adiice unum, quia in secundo anno circuli decennouennalis Dominus incarnatus est, et fiunt 821: hos partire per decem et nouem, quadragies deni et noueni DCCLX. Item ter deni et noueni, quinquaginta septem. Qui superiori numero copulati efficiunt numerum DCCCX et uII. Et quia  quatuor anni prioris numeri remanent, quartus annus est circuli decennouennalis.



CAPUT LIX. De communibus annis et embolismis.

DISC. Quid de communibus annis et embolismis dicas exspecto. MAG. Diuiditur autem circulus idem in embolismos annosque communes, quos Hebreorum quoque priscorum auctoritate constat obseruatos. Communes quidem annos, id est, CCCLIu dierum, duodecim. Embolismos autem, id est, CCCLXXXIu dierum continens, septem. Primus namque et secundus annus sunt communes, tertius embolismus, quartus et quintus communes, sextus embolismus, septimus communis, octauus embolismus, nonus et  decimus communes, undecimus embolismus, duodecimus et tertius decimus communes, quartus decimus embolismus, quintus decimus et sextus decimus communes, septimus decimus embolismus, octauus decimus communis, nonus decimus embolismus. Qui utrique, sicut et supra dictum est, ab exordio primi mensis, quem Hebrei Nisan uocant, hoc est, ab accensione lune paschalis, initium sumunt. Cuius exordium mensis hac regula debet obseruari, ut nunquam luna Pasche quarta decima uernum precedat equinoctium, sed uel in ipso equinoctio, hoc est, duodecimo Kalendarum Aprilium die, uel eo transgresso, legitima procedat. Embolismorum autem, sicut Dionysius ait, ista ratio probatur existere, quod annorum communium uidentur damna supplere,  quatenus ad solare tempus lunaris exsequetur excursio. Quamuis enim solis annuum cyclum per singulos menses luna circumeat, tamen eius perfectionem duodecim suis mensibus implere non preualet. Denique in annis communibus ad rationem solaris anni undecim dies lune deesse cernuntur. In embolismis uero decem et nouem diebus eumdem annum uidetur solarem luna transcendere. Et Hebrei quidem, qui solos lunares in lege nouerant et obseruabant menses, iuxta naturalem lune cursum tricenis undetricenisque diebus communium annorum menses duodenos explicabant, et tertio uel secundo ubi decebat anno tertium decimum in fine anni mensem triginta dierum apponebant, embolismum. Porro Romani, qui dispares habent menses,  non uno quolibet in loco embolismos computando interponere uoluerunt, sed potius ubilibet mediis anni temporibus uacuum congruumque inter Kalendas locum inuenire potuissent. Primam igitur embolismorum lunam quarto Non. Decembris, secundam quarto Non. Septembris, tertiam pridie Non. Martii, quartam pridie Non. Decembris, quintam quarto Non. Nouembris, sextam quarto Non. Augusti, septimam tertio Non. Martias nasci dixerunt.



CAPUT LX. De ogdoade et endecade.

DISC. Quia ogdoadis et endecadis mentionem breuiter superius fecisti, peto ut plenius dicas ob quam utilitatem primitus talis diuisio facta sit. MAG. Eo quod octauo et undecimo uidelicet anno luna paschalis  supremas sue natiuitatis metas subeat, et utrumque eorum, insolito embolismis more, unus communis precedat annus. uel certe quia antiquis uisum est octo annos solares totidem lunaribus annis dierum numero equari. Quod ab eruditioribus eui sequentis doctoribus expertum est, nisi annis undecim adiectis, nequaquam fieri posse. Ad indicium ergo utriusque obseruationis ogdoadibus est et endecadibus tota lune digesta conuersio. Nam et Greci quondam, quos et antiquissimi Romanorum perhibentur imitati, cum ad lune cursum adhuc annos computarent, octo annis communibus pari ratione confectis, embolismos trium mensium pariter intercalabant. Si enim octies undecim et quartam  partem uolueris supputare, nonaginta dies, hoc est, tres menses, efficies. Nec tamen hac ratiocinatione ad statum ueritatis peruenire poterant. Quod unicuique rite calculanti et ogdoadis seu endecadis ad purum liquebit numerum ueraciter consideranti. Igitur numerus ipse pulsandus est, uidendumque quod octo anni solares habent dies, exceptis bissextis, [1Kb] [II]DCCCCXX. Octies trecenteni sexageni et quini faciunt [II]DCCCCXX. Nam lunares anni totidem uide quot habeant dies. Octies trecenteni quinquageni et quaterni faciunt [II]DCCCXXXII. Adde nonaginta trium mensium embolismorum, dies fiunt IIDCCCCXXII. Sed duo qui minus habentur in ogdoade solari duorum bissextorum, sicut supra ostendimus, sperant adiectione suppleri. uideamus et endecadem utriusque  sideris, si forte ibi sol bissextile querat auxilium. Utrum enim tempus necesse est una regula complectatur. Undecies trecenteni sexageni et quini fiunt [IIII]Xu. Item undecies trecenteni quinquageni et quaterni fiunt IIIDCCCXCIu. Adde embolismorum mensium dies centum uiginti. Fiunt [IIII]XIu. Tolle unum saltus diem, remanent tredecim. uide igitur si hoc opus habeat endecas solis subsidialis sextili, ut additis uidelicet duobus uel tribus diebus lunarem compensare sufficiet endecadem. Non ergo duo dies qui in ogdoade solis a lunari ogdoade minus sunt, duorum intercalatione bissextorum, sed duorum magis dierum, qui in endecade eius a lunari plus sunt, adiectione supplentur. Nec nocet quod saltum lune, quem quidam in ogdoadis initio ponunt, in endecade  ponendum memorauimus. Ubicunque enim interposueris, eodem proposita questio fine soluetur. Et habet circulus decennouennalis menses solares CCXXuIII, lunares CCXXXu dies, exceptis bissextis, [III] DCCCCXXXu. Quod ita apparet. Nam decies nouies trecenteni sexageni et quini fiunt [uI] DCCCCXXXu. Item decies nouies trecenteni quinquageni et quaterni [uI] DCCXXuI. Adde embolismos quatuor mensium, dies ducenti decem. Fiunt [uI] DCCCCXXXuI. Subtrahe unum saltus lunaris diem; et uno eodemque dierum numero solis et lune cursum decennouennalem cyclum includere probabis. Item ogdoas solis habet menses nonaginta sex, lune autem nonaginta nouem. Endecas uero solis menses habet CXXXII, lune autem CXXXuI. De numero dierum supra dictum  est.



CAPUT LXI. De annis Dominice incarnationis.

DISC. Quia ergo decennouennalis circuli rationem cepisti explanare, precor ut per singulos tramites eius plenam rationem mihi reddas. Et primum quid primus uersus contineat edic. MAG. Primo decennouennalis circuli uersu temporum ordo prefigitur, quem Greci calculatores a Diocletiani principis annis obseruauere. Sed Dionysius uenerabilis abbas Romane urbis, utriusque lingue, Grece uidelicet ac Latine, non ignobili preditus scientia, paschales scribens circulos, noluit eis, sicut ipse testatur, memoriam impii et persecutoris innectere; sed magis  elegit ab incarnatione Domini nostri Iesu Christi annorum tempora prenotare; quatenus exordium spei nostre notius nobis existeret, et causa reparationis humane, id est, passio redemptoris nostri, euidentius eluceret. Qui in primo suo circulo quingentesimum tricesimum secundum Dominice incarnationis annum in capite ponendo manifeste docuit secundum sui circuli annum ipsum esse quo eiusdem sacrosancte incarnationis mysterium cepit. DISC. Ipsius ergo curriculi que fuit causa componendi? MAG. Propter solis luneque conuentionem. Quia enim lunaris circulus decennouennalis est, solaris autem uiginti et octo conficitur annis, multiplicatis per se inuicem ambobus, summa quingentorum trigenta et duorum colligitur annorum. Qua tandem replicata, totus solaris  lunarisque recursus ordo in se sua per uestigia reuoluitur, eumdem decennouennalis lunarisque cycli annum, easdem epactas lune, solis quoque dies concurrentes, eamdem quartam decimam lunam, eumdem Dominici pasche diem, ac lunam ipsius ex ordine restituens. Quod ergo secundo anno circuli, quem primum Dionysius scripsit, quingentesimus tricesimus tertius ab incarnatione Domini completus est annus, series annorum Domini manifestat. Ipse est nimirum, iuxta concursus siderum, ille in quo carnari dignatus est. Quia hic secundus annus decennoualis octauus decimus est cycli lunaris, undecim habens epactas, quinque concurrentes septimane dies, lunam quartam decimam, uIII Kalend. Aprilis. Omnia tunc fuere simillima. Et si esset qui tunc  Pascha more nunc Ecclesiis usitato die Dominico faceret, ipsa nimirum dies, quomodo hic notatum est, sexto Kal. Aprilis ueniret, ac lunam haberet quartam decimam. Denique Dionysius ipse nobis quodam modo tacite que dicimus in paschalibus que scripsit argumentis ostendit; ubi ad inueniendum quotus sit annus circuli decennouennalis, sumere annos Domini, et priusquam hos per decem et nouem partiamur, unum precepit adiicere, significans illo incarnato unum circuli decennouennalis annum iam fuisse completum. DISC. Quot sunt anni ab incarnatione Domini in presenti edissere. MAG. Octinginti uiginti.



CAPUT LXII. Argumentum ad inueniendum annos Domini.

 DISC. Proba ergo argumento quod dicis. MAG. Si uis scire quot sunt anni ab incarnatione Domini, quere per circulos indictionem, qui post incarnationem eius completi sunt. Computa ergo quinquagies et ter quindecim, fiunt DCCXCII. Adde duodecim regulares, quia quando incarnatio Domini facta est, duodecim anni de illo circulo indictionum in quo Dominus carnatus est remanserunt. Duodecim ergo additis ad predictum numerum, fiunt nongenti et septem. Ad indictionem quamcunque uolueris, ut puta presentis anni tertiam decimam indictionem, fiunt DCCCXX. Iste est numerus annorum Domini anno presenti. Cum autem ad plenitudinem circuli, id est, ad quintam decimam indictionem, perueneris, unum  semper adiicere memento, quia per circulos indictionem queris, et sic annos Domini sine ullo errore reperies.



CAPUT LXIII. Quod sint anni a passione Domini.

DISC. Quot sunt anni a passione Domini? MAG. Septingenti octuaginta septem. Habet enim, ni fallor, Ecclesie fides Dominum in carne paulo plus quam triginta tres annos usque ad sue tempora passionis uixisse: quia uidelicet triginta annorum fuerit baptizatus, sicut euangelista Lucas testatur, et tres semis annos post baptisma predicauerit, sicut non solum in Euangelio suo Ioannes commemorato redeuntis Pasche tempore, sed et in Apocalypsi sua, Daniel quoque in suis uisionibus prophetice designat.  Quoniam igitur, ut supra memorauimus, quingentis triginta duobus annis circulus paschalis circumagitur, his adde triginta tres, uel potius triginta quatuor, ut illum ipsum quo passus est Dominus attingere possis annum, fiunt quingenti sexaginta sex. Ipse est ergo annus Dominice passionis et resurrectionis a mortuis. Quia sicut quingentesimus tricesimus tertius primo, ita quingentesimus sexagesimus sextus tricesimo quarto per uniuersos solis et lune concordat discursus.



CAPUT LXIu Ubi passio Domini primum celebrata sit.

DISC. Quo mense et qua die mensis creditur crucifixus, et ubi resurrectio eius primum celebrata est? MAG. Hoc autem diuerse a Patribus nuntiatum  est. Nam quod octauo Kalendarum Aprilium die resurrexit, multorum late doctorum ecclesiasticorum constat sententia uulgatum, ut beatus Hieronymus in Martyrologio testatur dicens: »uIII Kal. Aprilis Hierosolyma Dominus crucifixus est.« Et uI Kal. Aprilis: »Hierosolyma resurrectio Domini nostri Iesu Christi celebrata est.« Augustinus quoque in libro de sancta Trinitate quarto ita dicit: »Octauo enim Kal. Aprilis conceptus creditur, quo et passus. Ita monumento nouo quo sepultus est, ubi nullus erat positus mortuorum, nec ante nec postea, congruit uterus uirginis, ubi nullus seminatus est mortalium.« At contra Theophilus Cesariensis, antiquus uidelicet uicinusque apostolicorum temporum doctor, in epistola synodica quam aduersus eos  qui quarta decima luna cum Iudeis Pascha celebrabant, una cum ceteris Palestine episcopis scripsit, ita dicit: »Et impium non est ut passio Dominica tantum sacramenti mysterium foras limitem excludatur. Passus namque Dominus ab undecimo Kal. Aprilis, qua nocte Iudeis est traditus, et ab octauo Kal. Aprilis resurrexit. Quomodo tres dies foras terminum excludentur?« Constitutumque est in illa synodo ut ab undecimo Kal. April. usque in undecimum Kal. Maii Pascha debeat obseruari. Et in eodem libro superius scriptum est: »Nam Galli, quacunque die octauo Kal. Aprilis fuisset quando Christi resurrectio fuisse tradebatur, Pascha semper celebrabant.« Et ideo circulis beati Dionysii apertis,  si quingentesimum sexagesimum sextum ab incarnatione Domini contingens annum, quartam decimam lunam in eo, octauo Kal. Aprilis, quinta feria, repereris, et diem Pasche Dominicum sexto Kal. Aprilis, luna septima decima, age Deo gratias quia quod querebas, sicut ipse promisit, te inuenire donauit. Nam quod Dominus quinta decima luna feria sexta crucem ascenderit, et una sabbatorum, id est, die Dominica, resurrexerit a mortuis, nulli licet dubitari catholico, ne legi, que agnum paschalem quarta decima die primi mensis ad uesperam immolari precepit, pariter et Euangelio, quod Dominum eadem uespera tentum Iudeis, et mane sexta feria crucifixum, ac sepultum prima sabbati resurrexisse perhibet, uideatur incredulus. Sin uero annum qualem  querebas in loco quem putabas inuenire non poteris, uel chronographorum incurie, uel tue potius tarditati culpam ascribe, tantum diligentissime cauens ne Chronicorum scripta defensando, intemerabile legis uel Euangelii testimonium uidearis impugnare.



CAPUT LXu. Numerus annorum ab initio mundi usque in aduentum Domini.

DISC. Quot sunt anni ab initio mundi usaue in aduentum Christi? MAG. Secundum Hebraicam ueritatem anni III DCCCCLuII; secundum uero Septuaginta Interpretes anni u CXCIX. Colliguntur autem omnes anni a creatione primi hominis usque in septimum annum Ludouici imperatoris, secundum Hebraicam  ueritatem, III DCCLXXuII, secundum Septuaginta uI decem et nouem.



CAPUT LXuI. De indictionibus.

DISC. Quid in secundo tramite circuli decennouennalis continetur? MAG. Indictiones quindecim annorum circuitu in sua semper uestigia reduces. DISC. Unde uero he primum indictiones, et propter quid ordinate sunt? MAG. Antiqua ergo Romanorum industria comperimus eas ad cauendum errorem qui de temporibus forte oboriri poterat institutas. Dum enim, uerbi gratia, quilibet imperator medio anni tempore uita uel regno decederet, poterat euenire ut eumdem annum unus historicus eiusdem regis  ascriberet temporibus, eo quod eius partem regnaret; alter uero historicus eiusdem successori illius potius ad titulandum putaret, eo quod et hic partem eque eius haberet in regno. uerum ne per huiusmodi dissonantiam error temporibus inolesceret, statuerunt indictiones, quibus uterque scriptor, imo etiam uulgus omne, temporum cursum facillime conseruaret; quas pro facilitate quoque calculandi quindecim esse uoluerunt, ut planissimo numero et ad multiplicandum promptissimo compendiosius tractati temporis status in memoriam possit reduci. Quidam autem putant quia quondam in republica, propter censum quinto anno peractum, urbs Roma lustrabatur, ad indiculum terne lustrationis et census  indictiones esse conditas. Incipiunt autem indictiones ab octauo Kal. Octobris, ibidemque terminantur



CAPUT LXuII. Argumentum de indictionibus.

DISC. Argumentum autem ad inueniendas ipsas indictiones uolo ut mihi componas. MAG. Si autem uelis argumento cognoscere quota sit indictio, sume annos Domini quotcunque fuerint, ut puta in presenti DCCCXX. Adde regulares tres, quia quando incarnatio Domini facta est, tres anni de illo circulo indictionum qui tunc fuit precesserunt. Quibus additis ad priorem numerum, fiunt simul anni DCCCXXIII. Hos diuide per quindecim. Quinquies et quater quindeni faciunt DCCCX, et remanent tredecim. Tertia  decima est indictio anno presente.



CAPUT LXuIII. De epactis lunaribus.

DISC. De epactis ergo lunaribus iam nunc, reor, tempus adest ut dicas. MAG. Est utique, quia tertia prefati circuli linea continet epactas lunares, que ad cursum solis annuatim undenis diebus accrescere solent. Inde quippe epacte Greco uocabulo, id est, adiectiones, sunt dicte, quod per annos singulos undecim dierum, ut diximus, accumulentur augmento; uel certe quia ad inueniendas quote sunt lune Kalendarum duodecim per totum adiiciuntur annum. Et quidem per totum anni uertentis orbem suas queque dies habet adiectiones lunares undecim. Nam, uerbi gratia, si hodie, cum  scribo, in undecimo Kal. Augusti septima est luna, post annum in ipsis Kalendis octaua decima est, post duos annos uicesima nona. Nec eadem huc que nunc est prius quam decem et nouem annorum peracto circulo redit. Sed proprie que in circulo decennali adnotate sunt epacte lunam quota fit in undecimo Kal. Aprilis, ubi paschalis est festi principium, signant. Hanc prefixam succursus regulam semper obseruantes, ut quoties minorem sexto decimo numerum habent, paschalem lunam preferant, quoties autem maiorem, in sequentem lunam Pascha querendum demonstrent. Quia nimirum lune paschalis plenitudo non equinoctium preire, sed, sicut in principio creaturarum ordinatum est, sequi potius debet.



CAPUT LXIX. Argumentum de epactis.

DISC. Argumentum de eisdem epactis inueniendis dicito. MAG. Si uis cognoscere quote epacte sint, sume annos Domini quot fuerint, ut puta in presentis anni quarta decima indictione DCCCXX. Partire per decem et nouem. Quadragies et ter deni et noueni faciunt DCCC et uII, et remanent tres. Illud item per undecim multiplica, quia in denario numero epacte crescunt. Fiunt triginta tres. Tolle triginta, et remanent tres. Tres epacte sunt anno presente. Quando equam diuisionem annorum Domini numerus recipit, nulle sunt epacte.



CAPUT LXX. De regulis lunaribus.

DISC. Illi ergo numeri qui per singulos menses epactis lunaribus associantur, unde originem sumpserunt? MAG. Ex consideratione lune, que eo anno quo nulle epacte sunt aliquam in Kalendis mensium necesse est habeat etatem. Primo ergo decennouennalis circuli anno, in quo nulle sunt epacte, in Kal. Ianuarii non est luna, in Kal. Februarii decima, in Kal. Martii nona, in Kal. Aprilis decima, in Kal. Maii undecima, in Kal. Iunias duodecima, in Kal. Iul. tertia decima, in Kal. Augusti quarta decima, in Kal. Septembris sexta decima, in Kal. Octobris septima decima, in Kal. Nouembris octaua  decima, in Kal. Decembris octaua decima. Hos tibi numeros pro regularibus singulorum mensium sume. Quibus annuas addens epactas, lunam quota sit per Kalendas quasque sine errore reperies. Si enim uis scire quota est luna in Kal. Ianuarii anno secundo circuli decennouennalis, tene nouem regulares, adde epactas undecim, fiunt uiginti: uicesima est luna. Si uis scire quota est luna in Kal. Iun. anno tertio, tene regulares duodecim, adde epactas anni illius uiginti duas, fiunt triginta quatuor; tolle triginta, remanent quatuor: quarta est luna in Kalendas memoratas. DISC. Nunquid hec regula argumenti fixa manet per totum circulum decennouennalem? MAG. Manet, preter annos tres, in quibus idem argumentum stabilitatem sui tenoris conseruare nequeat,  octauus uidelicet, undecimus, et nonus decimus, cui causam mutandi uaria facit ac dispersa per annum embolismorum insertio. Siquidem anno octauo luna Kalendarum Maiarum, iuxta rationem quidem argumenti uicesima octaua computatur. Sed propter embolismum, qui in Martio mense inseritur, uicesima septima probatur existere. Item in Kal. Iul. iuxta argumentum tricesima potuit fieri luna. Sed propter adiectionem diei quem superfluitas embolismi attulerat, fit uicesima nona. Item anno undecimo, quia luna embolismi pridie Nonas Decembris accenditur, facit lunam in Kal. Mart. uicesimam esse et octauam, cum hanc ratio argumenti uicesimam nonam tunc existere doceat. Item anno decimo nono, quia luna embolismi tertio die  Nonarum Martiarum incipit, cogit lunam in Kal. Maii uicesimam octauam computari, cum uicesima nona secundum argumenti calculationem canatur. Notandum autem quod hoc argumentum a Septembrio quidam incipiant, ponentes eidem Septembrio regulares quinque, Octobrio u, Nouembrio uII, Decembrio uII, etc., ut supra nos posuimus. Quod ob auctoritatem Aegyptiorum rationabiliter prorsus agunt; ut a quibus origo computandi sumpta est, eorum quoque in computando anni principium imitentur. uerum aliis aptius multo et expeditius uidetur ut computationis, quantum non necessitas rationis obsistit, a principio anni sui, etiam apud Romanos  incipiat et usque ad terminum anni rato atque intemerato ordine procurrat.



CAPUT LXXI. De concurrentibus, id est, epactis solaribus.

DISC. De epactis solaribus ordo deposcit ut dicas, quia de lunaribus iam dixisti. MAG. Quarto igitur decennouennalis circuli tramite signantur epacte solis, id est, concurrentes septimane dies, unius semper ternos per annos, duorum autem per annum bissextilem usque ad septimum numerum adiectione crescentes; quarum circulus habet annos quater septenos, id est, uiginti octo. Quia nimirum non ante potest consummari quam bissextus, qui quarto redire solet anno, cunctos septimane dies contingat, Dominicam uidelicet, sextam feriam, quartam feriam,  secundam feriam, sabbatum, quintam feriam, tertiam feriam: hoc etenim illos ordine percurrit. Cuius circuli talis est cursus ut quecunque bissexti anno sunt concurrentes, ipse et ante quinquennium fuerint, et post sex annos future sint que primo post bissextum anno sunt eadem et ante annos undecim transierint, et post sex redeant que secundo post bissextum eadem et ante annos septem fuerint et post undecim redeant. Que tertio post bissextum, ipse et ante sex annos preterierint, et post quinque reuertantur. Et huius ordo discretionis cunctos annorum uertentium complectitur dies. DISC. Nunquid hic circulus epactarum solis decennouennales circulos aliquo modo ordinat? MAG. Etiam. Nam huius gyri solaris, qui uiginti octo annis  peragitur, causa facit decennouennales circulos uiginti octo debere compleri priusquam idem per omnia paschalis obseruantie cursus in se ipsum redeat, ut omnis nimirum huius circuli annus caput circuli decennouennalis instituat, itemque annus quisque circuli decennouennalis huius caput assequatur, ac per hoc tota paschalis obseruantie series non minus quingentis triginta duobus explicetur.



CAPUT LXXII. Argumentum de epactis solaribus.

DISC. Si aliquod sit argumentum de epactis solaribus, peto ut proferas. MAG. Si uis coniicere argumento quod sint adiectiones solis, id est, concurrentes septimane dies, sume annos ab incarnatione Domini quot fuerint, ut puta in presenti DCCCXX  per indictionem tertiam decimam, et annorum qui fuerint quartam partem semper adiice, id est, nunc ducentos quinque, quia quarto anno semper bissextus adiici solet. Nec aliter diuisio per septenarium rata erit, nisi bissextilis dies adiiciatur. His ergo additis, fiunt simul mille uiginti quinque. His item adde quatuor, quia quatuor concurrentes fuerunt eo anno quando incarnatio Domini facta est, fiunt mille uiginti nouem; diuide hunc numerum totum per septies centies: ergo septeni sunt septingenti. Item quadragies septeni CCLXXX, et septies septeni XLIX. Iunge ergo hos numeros, id est DCC et CCLXXX ac XLIX, fiunt MXXIX; et quia nichil remanet,  septem sunt concurrentes. Quando autem aliquid remanserit, ipso numero ostendet quot sint eiusdem anni concurrentes. DISC. Unde ergo concurrentes iste nascuntur? MAG. Ex uno ergo [numero illo] qui in anno solari super quinquaginta et duas hebdomadas remanet. Quia annus solis eadem die qua incipit, eadem finitur, nisi bissextus eueniat. Si autem bissextilis annus erit, secundo die finitur. uerbi gratia: presens annus primam diem habuit Dominicam: et quia bissextus interuenit, nouissimam diem habebit secundam feriam.



CAPUT LXXIII. De regulis solaribus.

DISC. Regulares igitur qui dicuntur ad epactas solis adiecti, unde nascuntur? MAG. Ex numero uidelicet illo qui ultra septenarium excedit. Nam Ianuarius  habet regulares duos, Februarius quinque, Martius quinque, Aprilis unum, Maius tres. Iunius sex, Iulius unum, Augustus quatuor, September septem, October duos, Nouember quinque, December septem. Regulares namque isti hoc specialiter indicant, quota sit feria per Kalendas singulorum mensium eo anno quo septem concurrentes ascripti sunt dies. Ceteris uero annis addis concurrentes, quotquot in presenti fuerint adnotati, ad regulares mensium singulorum. Et ita diem Kalendarum sine errore semper inuenies. Hoc tantum memor esto ut cum imminente anno bissextili unus concurrentium intermittendus est dies, eo tamen numero quem intermissurus es Ianuario Februarioque utaris, at in Kalendis primum Martiis per illum qui circulo continetur  solis computare incipias. Cum ergo diem Kalendarum, uerbi gratia Ianuariarum, querere uis, dicis: Ianuarius duos; adde concurrentes septimane dies qui fuerint anno quo computas, ut puta tres; fiunt quinque: quinta feria intrant Kalende Ianuarie. Item anno qui sex habet concurrentes, sume quinque regulares mensis Martii, adde concurrentes sex, fiunt undecim; tolle septem, remanent quatuor: quarta feria sunt Kalende Martie.



CAPUT LXXIu. Argumentum de solis et lune cursu per dies anni.

DISC. Nunquid aliud argumentum de epactis solaribus exstat? MAG. Illud utique pro argumento ponunt quod quota fuerat feria in nono Kal. Aprilis, tot concurrentes erunt per singulos annos. Sed est  uetus argumentum non modo de Kalendarum, uerum et de quorumlibet inter Kalendas dierum luna uel feria dignoscenda repertum, aliquando quidem grauius ad discendum, sed maiorum nobis auctoritate contraditum. Si ergo uis scire hoc uel illo die quota sit luna, computa dies a principio mensis Ianuarii usque in diem de quo inquiris. Et cum scieris; adde etiam lune que fuerit in Kalendis Ianuariis; partire omnia per quinquaginta nouem, et si amplius triginti remanserint, tolle triginta; et quod superest, ipsa est luna diei quem queris. Item si uis scire hoc uel illo die quota sit feria, computa dies a Kalendis Ianuariis usque in diem de quo  inquiris, et cum noueris, adde feriam que fuit die Kalendarum Ianuariarum; et si bissextilis annus est, etiam bissexti diem, postquam transierit, augmentare memento: partire omnia per septem, et quod remanet, diem tibi septimane que sit, ubicunque queris, ostendit. Quod ita solum sine labore currit argumentum, si numerum mensium singulorum per Kalendas Nonas et Idus memoriter decantare consuescas ita. Ianuarius in Kalendis CCCLXuI, in Nonas uI, in Idus XIII. Februarius in Kalendis XXXII, in Nonas XXXuI, in Idus XLIu. Martius in Kalendis LX, in Nonas LXuI, in Idus LXXIu. Aprilis in Kalendis XCI, in Non. XCu, in Idus CIII. Maius in Kalendis CXXI, in Non. CXXuI, in Idus CXXu. Iunius in Kalendis CLII, in Non. CLIII, in Idus CLXIu. Iulius in Kalendis CLXXXII, in Non. CLXXXuIII, in Idus CXCIII.  Augustus in Kalendis CCXIII, in Nonas CCXuII, in Idus CCXXu. September in Kalendis CCXLIu, in Non. CCXLuIII, in Idus CCLuI. October in Kalendis CCXLIu, in Non. CCLXXX, in Idus CCLXXXuIII. Nouember in Kalendis CCCu, in Non. CCCIX, in Idus CCC et uII. December in Kalendis CCCXXXu, in Non. CCCXXXIX, in Idus CCCXLuII. Si ergo uis scire, uerbi gratia, anno presente, quota est luna in Kalendis Augusti, dicito: Augustus in Kalendis CCXIII; adde diem bissextilem, quia bissextus hoc anno fuit. Adde et lunam tertiam decimam, que fuit in Kalendis Ianuarii; fiunt CCXXuII; subtrahe unum, quia diem Kalendarum Ianuariarum bis adnumerasti in principio dierum anni et in luminatione mensis Ianuarii, fiunt CCXXu, partire per LIX: ter LIX, CLXXuII:  et remanent XLuIII; recide XX, et remanent X et uIII: tolle bissextilem, quem in luna Februarii mensis addidisti, et restant decem et septem: septima decima est luna anno presenti in Kalendis Augusti. Item si uis scire quota sit feria in ipsis Kalendis, dicito: Augustus in Kalendis, CCXIII, subtrahe unum, et adde feriam que fuit in Kalendis Ianuarii, id est, primam; adde et diem bissextilem, fiunt item CCXIu; partire omnia per septem: tricies septeni, CCX, et remanent quatuor: quarta feria est in Kal. Augustas.



CAPUT LXXu. Item argumentum per dies mensis de eadem re.

Adiiciunt et aliud argumentum per dies mensis  secundum solem et secundum lunam ita. Si uis scire quota sit feria, de quocunque die inquirere uolueris, accipe dies ipsius mensis preteritos, et unum semper subtrahe. Adde et numerum quota fuerit feria in Kalendis ipsius mensis, partire omnia per septem, et quot remanserint, tota feria erit illius diei de quo inquiris, et luna similiter. Si uis scire quota luna est in unaquaque die presenti, collige simul epactas que fuerunt in Kalendis mensis cuiuscunque uolueris et dies mensis illius usque in presentem quamlibet diem; dimitte semper unum, hoc est, illum diem Kalendarum, quia illum computasti cum epactis, ne iterum debeas computare cum diebus  mensis: et si ille mensis tricesimam lunam debet habere, dimitte triginta; aut si uicesimam nonam lunam solet habere, dimitte uiginti nouem: quotus numerus remanserit, tota erit epacta in illa die. Si autem illum numerum epactarum, que currunt in Kalendis mensium et dierum, mensium numerus simul non peruenerit ad triginta uel uiginti nouem, quotus numerus fuerit, tota erit luna presens.



CAPUT LXXuI. De reditu et computo articulari utrarumque epactarum solis et lune.

DISC. Quia de epactis solis et lune non parum iam dixisti, superest ut quomodo articulari digitorum  computo conueniant dicas. MAG. Quidam autem, ob compendium calculandi, utriusque sideris ordinem circuli, et solaris uidelicet et lunaris, transferunt in articulos. Nam quia manus humana articulos habet adiunctis unguibus decem et nouem, singulis his singulos aptantes annos, lunarem cursum in leua manu intrinsecus a radice pollicis incipiunt, et in ungue minoris digiti intrinsecus eumdem consummant. Item quia manus bine articulos, exceptis unguibus, habent uiginti octo, his singulos annos singulis aptant, inchoantes a minimo leue digito, et in dextre pollice complentes, non ut in lunari cyclo singulos ex ordine digitos expedientes, sed ob rationem quadrantis per quaternos transuersum digitos quadriennium omne signantes, ita ut minimorum bis  terni articuli digitorum totidem bissextiles contineant annos, item proximorum a minimis bis terni articuli digitorum proximos ab his ternis bissextis annos totidem explicent, secundi similiter secundos et tertii digiti tertios totidem annos equa ratione complectantur, porro septimus bissextilis cum tribus se sequentibus annis bis binos sibi pollicum uindicet articulos. Hec siue hoc siue alio quisque sibi calculator ordinare uoluerit modo, nichilominus circulum utriusque sideris libenter capient manus. Sed inumera huius discipline, sicut et ceterarum artium, melius uiue uocis alloquio quam styli signantis traduntur officio.



CAPUT LXXuII. De cyclo lunari.

DISC. Cycli lunaris uolo, et inhianter cupio, a te rationem audire. MAG. Cyclus ergo lunaris quinta regione circuli decennouennalis includitur, a quarto eius incipiens, et tertio completur in anno; qui proprie Romanorum est, et ad mensem Ianuarium pertinens. Nam sicut annus quisque decennouennalis circuli propter legalem Hebreorum obseruationem a paschali mense inchoat, ibidemque finitur, ita et hic Romanorum institutione a luna Ianuarii mensis inchoat, atque ibi desinit. Sicut ille, sic et iste, primum et secundum communes annos, tertium habet embolismum, quartum et quintum communes, sextum embolismum, septimum communem, octauum  embolismum. Hendecas quoque cycli lunaris, instar decennouennalis circuli, septem annos communes et quatuor embolismos continet. Et habent communes anni menses lunares duodecim, id est, dies trecentos quinquaginta quatuor, embolismi autem menses tredecim, dies uidelicet trecentos octuaginta quatuor, preter unum duntaxat septimum decimum cycli huius annum, qui est decennouennalis primus, in qua unus dies ratione saltus lunaris intercipitur. Notandum autem quod primus cycli lunaris annus ideo in quarto decennouennalis circuli anno incipit, quia primam habet tunc lunam in Kalendis Ianuariis. Et sic per diuersa loca ceteris annis inchoans, tandem post decem et nouem annos ad eumdem locum reuertitur.



CAPUT LXXuIII. Argumentum lunaris cycli.

DISC. Argumentum eiusdem cycli exprime. MAG. Si uis nosse cyclus lune quantum annum agat, sume annos Domini, ut puta DCCCXX. His subtrahe duos, quia quando Dominus incarnatus est, duo anni de cyclo lunari remanserint. Subtractis ergo duobus, remanent octingenti decem et octo. Hos partire per decem et nouem: quadragies deni et noueni, DCCLX; item ter deni et noueni, LuI; qui superioribus iuncti faciunt DCCC et XuII, et remanet unus: primus annus est cycli lunaris. Quoties autem nichil remanserit, nonus decimus est annus.



CAPUT LXXIX. Argumentum quota sit luna in Kalendis Ianuariis.

Si uero uelis nosse quota fuerit luna Kalendarum Ianuariarum, uerbi gratia, anno presenti decennouennali quarto, lunari primo, sume cyclum lune primum, multiplica per undecim. Undecies unus fiunt undecim; adde unum regularem, hoc est, diem Kalendarum Ianuariarum, fiunt duodecim: duodecima luna fuit in Kalendis Ianuariis. Item si uelis nosse anno lunari quinto quota sit luna in Kalendis Ianuariis, multiplica quinque per undecim, fiunt quinquaginta quinque; adde unum semper regularem, fiunt quinquaginta sex; partire per triginta, remanent uiginti sex: uicesima sexta est luna in Kalendis  uiginti sex: uicesima sexta est luna in Kalendis Ianuariis anno quinto cycli lunaris. Item sume septem, multiplica per undecim, fiunt octoginta octo; adde unum regularem, et partire per triginta, remanent uiginti nouem: uicesima nona est luna in Kalendis supra scriptis anno cycli lunaris octauo. Tantum memor esto decimo septimo, octauo decimo, et decimo nono cycli memorati anno, non unum, ut in reliquis, sed duos adiicere regulares: et lunam Kalendarum Ianuariarum sine errore reperies.



CAPUT LXXX. De quarta decima luna paschali.

DISC. Nunc iam, ni fallor, locus expetit et ordo ut de quarta decima luna pasche dicas, que nostrum Pascha demonstrat. MAG. Igitur ita est ut asseris. Sextus sepedicti circuli locus amplectitur lunas quartas decimas primi mensis, quibus ueteres secundum legem Moysi Pascha celebrabant; ipseque Pasche Domini diem singulis annis absque omni ambiguitate demonstrant Christianis. Namque post quartam decimam lunam Dominica dies occurrit, ipsa est paschalis Dominice resurrectionis dies. Que quidem quarta decima luna primum in equinoctio, id est, in duodecima Kalendarum Aprilium,  ultimum uicesimo anni ab hinc die, id est, quarta decima Kalendarum Maiarum, suum uespere processum in terris ostendit. Quibus terminis per annos denos et nouenos legali tempore paschalis obseruantie discursus constat esse comprehensus. Et si fieri possit ut eadem omnibus annis sabbati die luna quarta decima contigisset, nichil nostre paschalis obseruantie tempus a legali discreparet. Nam et ipsi iuxta legis edicta semper quarta decima luna primi mensis ad uesperam immolantes et comedentes agni immolati carnem, sanguinemque illius ad repellendum exterminatorem nostris postibus aspergentes, id est, baptismi et paschalium celebrantes solemnia missarum, spiritalem superaremus Aegyptum, atque illucescente mane in luna quinta decima mensis  eiusdem primum azymorum diem intraremus, septemque dies eiusdem celebritatis legitimos a mane quinti decimi diei usque in uesperam uicesimi primi mensis ipsius, id est, a Dominico Pasche usque in Dominicum octauum Pasche debita ueneratione compleremus. Sed quoniam lune dies eadem diuersas septimane deuoluitur in ferias, id est, ut qui propter resurrectionem nostri Redemptoris in Dominicum diem Pasche initium reseruare docemur, aliquoties nostra festiuitas septimo post legalium azymorum exordium die sumat ingressum. Non tamen unquam contingat ut non nostra solemnitas paschalis aliquem legalium Pasche dierum, sepe autem omnis intra se complectatur.



CAPUT LXXXI. Argumentum de eadem luna quarta decima.

DISC. Cum quarte decime lune rationem dares, exspecto quod argumentis eam comprobes atque confirmes. MAG. Denique multiplicia inde exstant argumenta. Sed primum oportet calculatorem quemque peritum quartas decimas lunas primi mensis, sicut et epactas lune annuas, retinere memoriter. Sed et si quis has quoque argumento inuenire desiderat, uideat quot sint epacte lunares anni cuiuscunque computare uoluerit. Et si quidem quatuordecim uel quindecim sunt, undecima Kalendarum Aprilium uel duodecima Kalendarum earumdem die quartam decimam lunam uenire cognoscat. Quia nimirum  undecimo Kalendarum supra scriptarum, sicut sepe dictum est, proprius est omnium locus epactarum. Sin autem pauciores sunt epacte, dimittat eas crescere per dies usque dum quartum decimum impleant numerum; et ibi se lunam Pasche quartam decimam habere non dubitet. Porro plures quindenario numero si habuerit epactas, et has usque ad tricesimum numerum, id est, ipsius terminum mensis, per dies crescere sinat. Et sic a noua luna inchoans, atque usque ad quartam decimam ex ordine percurrens, diem uotis paschalibus aptum rite reperiet. Sed et hoc notandum quia quarta decima luna, si communis est annus, undecim diebus prius; si uero embolismus, decem et nouem diebus tardius quam precedente anno transierat semper redire  consueuit, excepto uno duntaxat primo circuli decennouennalis anno, in quo, propter rationem saltus lunaris, duodecim diebus annotinum cursum percurrere solet. Querenda est igitur natiuitas lune quarte decime ab octauo Iduum Martiarum usque in Nonas Aprilis, que primi mensis nouorum initium ostendit. A duodecimo uero Kal. Aprilis usque quartum decimum Kal. Maii, in quacunque quarta decima luna occurrerit, ipsa ad celebrationem sancti Pasche perducet.



CAPUT LXXXII. Item aliud argumentum.

Est etiam alia ratio qualiter terminus paschalis inueniri possit. Martius habet regulares triginta sex,  Aprilis triginta quinque. Si uis inuenire terminum in Martio aut Aprile, subtrahe de ipsis regularibus in quo mense e duobus computare uis epactam que eodem anno currit; et si plus triginta habueris, tolle etiam triginta; et quanti superfuerint, totidem dies infra ipsum mensem habebis terminum. uerbi gratia: anno presenti terminus paschalis fuit quarto Non. Aprilis; mensis Aprilis habet regulares triginta quinque: tolle ex his epactam que hoc anno est, id est tres, et remanent triginta duo; recide triginta, et restant duo: secunda die mensis Aprilis fuit terminus paschalis. Item anno futuro, quando terminus paschalis erit XI Kal. Aprilis, ita argumento coniicies illum: Martius habet regulares triginta sex; aufer ab eis epactam ipsius anni, hoc est quatuordecim,  remanent uiginti duo: uicesima die secunda mensis Martii erit terminus paschalis anno futuro. Si autem feriam argumento comprehendere uelis in qua terminus paschalis constet, sume regulares ipsorum mensium ad hoc dispositos, et sic sine errore illud reperies. Quia Martius habet regulares quatuor, Aprilis uero septem, tene, coniunge illos ad numerum dierum mensis illius de quo inquiris, quos habet usque ad terminum paschalem, iunge et concurrentes simul, partire omnia per septenarium numerum, et quot remanserit, talis feria erit; si autem nichil remanserit, sabbatum est. uerbi gratia: anno presenti tene duos dies mensis Aprilis, iunge regulares septem ipsius mensis et concurrentem septimum  presentis anni, fiunt sexdecim; diuide omnia per septem: bis septem, quatuordecim, et remanent duo: secunda feria fuit anno hoc terminus paschalis. Item anno proxime futuro tene uiginti duos dies mensis Martii qui sunt usque ad terminum paschalem; adde et regulares quatuor et concurrentem unum qui in ipso est anno, fiunt simul uiginti septem; partire per septem: ter septem, uiginti et unus, et remanent sex: sexta feria erit terminus paschalis anno futuro. DISC. Nunquid aliquod inde exstat argumentum unde sciri possit utrum in Martio aut in Aprili sit terminus paschalis? MAG. Ex epactis utique facillime agnoscere poteris, quarum proprie locus est in XI Kal. Aprilis, utrum in Martio an in Aprile quarta decima luna eueniat: quia si plus quindecim aut  minus quinque epactis habueris, in predictis Kalendis Aprilis quarta decima luna deputatur. Si uero minus quindecim aut plus quinque habes, cum Martio. DISC. Ipsos ergo regulares quos dixisti Martio esse triginta sex, Aprili uero triginta quinque, uellem ut enarres unde uenirent. MAG. Ex auctoritate Aegyptiorum, qui quinque dies quos epagomenos uocant, post finem nouissimi mensis adiiciunt. Ita enim hic quinque dies ad numerum dierum quos uterque mensis habet adiiciuntur, uidelicet Martio, qui triginta et unum, et Aprili, qui triginta dies continet, ut, ablatis epactis eiusdem anni de quo inquiris, certus remaneat numerus qui terminum paschalem demonstret. uerbi gratia: primo anno circuli decennouennalis quod tricesimus est numerus  epactarum recide a regularibus Aprilis mensis triginta, remanent quinque: quinta die eiusdem mensis est terminus paschalis.



CAPUT LXXXIII. Item aliud argumentum de terminis paschalibus, et de accensione lune primi mensis, et de terminis quadragesimalibus, qualiter concordiam inter se habeant.

Sicut regulatur Dominica dies festi paschalis ad quartam decimam lunam primi mensis, ita initium Quadragesime regulatur et obseruatur secundum lunam mensis Martii. Quecunque enim Dominica  secuta fuerit quartam decimam lunam primi mensis,  sine dubio paschalis festi erit. Ita et quecunque Dominica assecuta fuerit secundam lunam mensis Martii, initium erit Quadragesime. Et sicut quarta decima luna paschalis habet decem et nouem dies inter duos menses solis per decem et nouem annos, qui dicuntur termini paschales, hoc est, Non. Aprilis, uIII Kal. Aprilis, et reliqua, sic etiam accensio lune primi mensis per decem et nouem dies solis discurret; qui sunt decima Kal. Aprilis, quarto Id. Martii, et reliqua. Tot etiam terminos per decem et nouem dies mensis habet secunda luna Martii mensis, a qua regulatur initium Quadragesime, hoc est, octauo Kal. Martii, tertio Id. Februarii, et reliqua. Et secundum ordinem quo scripti sunt termini paschales decem et nouem, sic et termini accensionis  lune primi mensis decem et nouem et termini secunde lune decem et nouem sibi inuicem respondent et conueniunt et in luna et in feria et in regularibus. Sicut enim luna paschalis habet decem et nouem regulares, qui simul et concurrentes cuiuslibet anni presentis coniuncti demonstrant diem septimane in quarta decima luna paschali, ita idem regulares terminis initii superpositi et concurrentes presentis cuiuslibet anni demonstrant diem septimane in secunda luna initio Quadragesime. Notandum tamen quod quadragesimalis terminus, quando ante sextum Kal. Martias fuerit, et bissextus eodem anno euenerit, non obseruat prescripta loca terminorum, propter bissextum in luna, quem februario addi debere diximus. Et ob hoc in sequentem diem  tranferendus est, ut concordet cum termino paschali in feria. uerbi gratia: in presenti anno terminus Quadragesime, qui conscriptus est in undecimo Kal. Martias, translatus est in Kal. Martias propter bissextum, quem in luna mensis Februarii duodecimo Kal. Martias inseruimus. Hos autem terminos quadragesimales, et accensionem lune primi mensis, et terminos paschales, et eorum regulares, et terminos rogationum, qui sunt in uicesima prima luna mensis Maii, et ad etatem lune in tempore letaniorum et ascensionis Domini inueniendam; promptissimi existunt. Hec tamen omnia subiecta descriptio demonstrat congruentissime per illas columellas.
[Figure: [Chart] 41Kb]


CAPUT LXXXIu. Item de eadem re argumentum uersibus comprehensum.

Hos quidem regulares, qui superius conscripti sunt, simul cum terminis paschalibus, quidam uersibus comprehendit, quo facilius in cantatione pariter dignoscerentur, ita:


Non. Aprilis norunt quinos.
Octene Kalendas assi depromunt.
Idus Aprilis etiam sexis.
None quartane namque dipondio.
Item undene ambiunt quinos.
Quatuor Idus capiunt ternos.
Ternas Kalendas titulant sene.
Quatuor dene cubant in quadris.
 Septenas Idus septus elegunt.
Sene Kalende sortiunt ternos.
Denas septenas danamassi.
Pridie Nonarum porro quaternis.
Nouene notantur namque septenis.
Pridias Idus panditur quinis.
Aprilis Kalendas unus exprimit.
Duodenas namque docte quaternis.
Speciem quintam speramus duobus
Quaterne Kalende quinque coniciunt.

His ergo regularibus additis anni presentis concurrentibus, totaque summa in septem distributa, quotus numerus remanserit, tota feria erit in termino paschali. Si autem totum numerum per septem partitus fuerit, sabbato erit ille terminus paschalis.  Scias autem eosdem regulares esse in terminis quadragesimalibus, et dies accensionis lune primi mensis, et terminus paschalis. Est autem equalis ratio, et equalis obseruatio inter accensionem lune primi mensis et quartam decimam lunam paschalem et initium quadragesime. Sicut enim accensio lune primi mensis discurrit inter uiginti et nouem dies, hoc est, a Nonis Martii usque in secundo Nonas Aprilis, ita prima luna primi mensis ab octauo Idus Martii usque ad Nonas Aprilis uariatur. Et sicut enim quarta decima luna paschalis inter uiginti et nouem dies discurrit, id est, a duodecimo Kal. Aprilis usque ad quartum decimum Kal. Maii, ita ergo et accensio lune initii quadragesime inter uiginti et nouem dies uariatur, hoc est, a Nonis Februarii usque  in tertio Non. Martii discurrit. Ille autem terminus quadragesimalis ab septimo Id. Februarii incipit usque ad Nonas Martias. uiginti et nouem dies sunt inter istos duos terminos. Sic etiam et termini Rogationum inter uiginti et nouem dies discurrunt, hoc est, a decimo sexto Kal. Maii usque nono Kal. Iunias.



CAPUT LXXXu. Argumentum ad inueniendum initium primi mensis.

DISC. Si aliquod adhuc restet argumentum de termino paschali, ne te, rogo, tedeat edicere. MAG. Est ergo de inchoatione primi mensis tale argumentum. Si enim uelis agnoscere initium primi mensis, hoc est, ubi principium sit lune paschalis, scias eodem  anno de quo inquiris quot epacte sint in Kalendis Ianuariis; et quota luna fuerit, tot dies in Martio mense a fine retro subtrahas. Et ubi deueneris, ibi initium primi mensis inuenies; exceptis tribus embolismis, id est, in nouissimo embolismo ogdoadis, et primo embolismo hendecadis, et nouissimo embolismo hendecadis. In nouissimo enim embolismo ogdoadis initium primi mensis in Nonis Aprilis inuenitur. In primo autem hendecade, in quarto Non. Aprilis inuenitur. In ultimo uero embolismo hendecadis, in secundo Non. Aprilis principium primi mensis inuenietur. Hec obseruatio nunquam fallit.



CAPUT LXXXuI. De die Dominico Pasche.

DISC. De nostro ergo Pascha ualde desidero ut  plenam rationem reddas. Quia taliter, ut reor, quarte decime lune antiqui uidelicet Iudeorum Pasche rationem utiliter tenemus si Pascha uerum, secundum Apostolum, quod immolatus est Christus, ueraciter et congrua religione obseruemus. MAG. Ita est ut asseris; quia finis legis Christus est ad iustitiam omni credenti. Septimo ergo decennouennalis circuli titulo dies Pasche Dominicus comprehenditur, qui de Dominica nostri Saluatoris resurrectione a mortuis exordium cepit. Nam cum in ueteri Testamento tribus argumentorum indiciis paschale tempus sit obseruari preceptum, uidelicet ut post equinoctium, ut mense primo, ut tertia eius septimana, id est, a uespera quarte decime usque in uesperam, id est terminum uicesime prime celebretur,  quarta in eiusdem obseruatione regula est nobis tempore Dominice resurrectionis imposita, ut cum equinoctio transcenso lunam primi mensis, quartam decimam uespere ortum facere uiderimus, non statim ad faciendum Pascha prosiliamus, sed, Dominicum diem, quo ipse Pascha, id est, transitum de morte ad uitam, de corruptione ad incorruptionem, de pena ad gloriam resurgendo facere dignatus est, exspectantes, in ipso tandem congrue Pasche solemnia celebremus. Quod si quis obiecerit non equinoctii memoriam, sed tantum primi mensis et tertie in eo septimane posuisse legiferum, sciat quia etsi equinoctium nominatim non exprimit, in hoc tamen ipso quod a plenilunio primi mensis Pascha faciendum precipit, equinoctii transcensum  plenaria ratione depromit. Quoniam absque ulla dubietate constat eam que primo transitu equinoctio plenum suum globum ostenderit, primi mensis existere lunam. Quoties ergo diem Dominicum mox aduentare quinta decima luna habemus, nil nostrum tempus paschale a regula dissonat, quamuis aliis sacramentorum generibus eiusdem Pasche solemnia colamus. Quoties uero secundo uel tertio uel quarto uel quinto uel sexto uel septimo abhinc die idem Dominicus occurrerit, nec sic quidem legem aut prophetas soluimus, sed euangelice potius gratie sacramenta adimplemus. Quia enim et Saluator noster, sicut Theophilus uenerabilis Alexandrie episcopus scribit, quarta decima quidem est  luna traditus, hoc est quinta die post sabbatum, quinta decima autem crucifixus, die tertia resurrexit, hoc est, septima decima luna, que tunc in Dominica die uidetur inuenta, sicuti ex Euangeliorum obseruatione comperimus, habemus ergo solatium quo recte facere Pascha possimus, etiamsi dilatio fuerit consecuta, propter incurrentem necessitatem, ut si quarta decima primi mensis in sabbato euenerit luna, aut si in aliis ante sabbatum diebus septimane sequentis acciderit, sine dubitatione Pascha celebremus; si uero in Dominicam inciderit, omnino in septimanam sequentem differamus propter eas quas testamur causas. Primum quidem ne tertia decima luna inuenta in sabbati die soluamus ieiunium, quod consequens non est, quod nec ipsa  lex precepit, maxime cum et lumen ipsius lune imperfectum adhuc in proprio globo esse uideatur. Deinde ne Dominica die luna quarta decima constituta ieiunare cogamur, indecentem rem illicitamque facientes. Hoc enim Manicheorum recte consuetudo possedit. Quoniam igitur nec quarta decima luna ueniente in Dominicum diem ieiunare debemus, neque consequens est ut si in sabbati die tertia decima eueniat, soluamus ieiunium, necessario asserimus hoc in septimanam sequentem debere differri, sicut paulo superius comprehendi, non tamen ex hac dilatione preuaricatione aliqua circa paschalem calculum perpetrata. Quemadmodum enim decimus numerus complectitur primum, sic et quoties quarta decima luna in Dominicum incurrerit  diem, eo quod in eo ieiunare non liceat, in proximam septimanam differri necesse est diem Pasche, Nulla enim ex hoc imminutio fieri Pasche uidetur, quia ipsi sequentes dies complectuntur et reliquos.



CAPUT LXXXuII. Opinio diuersorum ubi primum sit Dominica dies resurrectionis Domini celebrata.

DISC. Ubi autem Dominice resurrectionis dies primum fuerit certum haberi uellem. MAG. uarie autem id refertur. Et quidem, ut supra memorauimus, quidam octauo Kalendarum Aprilium, sed alii sexto, nonnulli quinto Kalendarum earumdem die fuisse asseuerant. Ubi notandum quia si octauo Kalendarum memoratarum, ut antiquiores scripsere, resurrectio Domini facta est, quintus profecto circuli  decennouennalis tunc agebatur annus habens concurrentes septem et lunam quartam decimam, sicut semper undecimo Kal. Aprilis. Si autem sexto Kal. Aprilis Dominus resurrexit, tertius decimus circuli prefati annus exstitit, quinque habens concurrentes et lunam quartam decimam, ut semper nono Kal. Aprilis. Porro si quinto Kalendarum supra scriptarum resurrectio celebrata est Christi, secundus circuli decennouennalis existens annus concurrentes habebat quatuor et lunam tertiam decimam, sicut semper octauo Kal. Aprilis. Que cuncta septime decime lune, et in qua die Dominico primo sacrosancte resurrectionis sunt acta mysteria, cursu panduntur indubio. Tantum diligentissime  cauendum ne hanc sexta decima luna, ut quidam, patratam confirmando, non solum ineuitabile nostre calculationis dispendium, sed et grauissimum catholice fidei incurramus periculum.



CAPUT LXXXuIII. Argumentum ad inueniendum diem Dominicam Pasche.

DISC. Nunquid est aliquod de Dominica Pasche argumentum, sicut et de quarta decima luna esse ostendisti? MAG. Illud pro argumento ponunt, quia quot dies ante pridie Idus Aprilis habueris Pascha, tot diebus ante Kalendas Martias habebis initium Quadragesime. Et quot dies post pridie Idus Aprilis habueris Pascha, tot idem diebus Kalendas Martias habebis initium Quadragesime. Et si pridie idus Aprilis Pascha habueris, Kalendis Martiis initium Quadragesime  habebis. Quot dies ante Kal. Aprilis habueris Pascha, tantos dies ante duodecimum Kal. Martias habebis initium Quadragesime. Et quot dies post Kalendas Aprilis habueris Pascha, tot diebus post duodecimam Kalendas Martias habebis initium Quadragesime. DISC. In quot diebus euenit nobis Pascha celebrare? MAG. Triginta quatuor uel triginta quinque, id est, ab undecima Kal.April. usque in septimam Kal. Maii. Et hoc in decennouennali cyclo fit propter concordiam epactarum. Isti triginta quinque dies sunt inde quia in CCCLIu dies anni communes progrediuntur, et anni embolismi usque in trecenti LXXXIu, quia in communibus annis ante CCCLIu dies Pascha non licet celebrare, supra uero licet. In embolismo autem anno ante CCCLXXXIu non decet celebrari, supra  uero decet. Iste ergo numerus dierum in communibus annis et embolismis in celebratione Pasche obseruandus est.



CAPUT LXXXIX. De luna Dominice Pasche.

DISC. De ultimo tramite decennouennalis circuli nunc, ni fallor, ordo exposcit ut dicas. MAG. Ultima sane memorati circuli meta panduntur lune Dominici Pasche, propter uariantem eiusdem Dominici occursum, septem dierum ambitu incluse, id est, a quinta decima usque ad uicesimam primam. Qui pro certo dies creberrima legis sunt adnotatione prefixi, dicente Domino: Primo mense, quarta decima die mensis, comedetis azyma usque ad diem uicesimum  primum eiusdem mensis ad uesperam. Septem diebus fermentatum non inuenietur in domibus uestris. Cuius primi mensis septemque eius dierum azymorum nunc regula talis est, ut que post equinoctium quinta decima luna occurrit, primi mensis intelligatur. Et hec quocunque septem dierum, id est, a quinta decima usque ad uicesimam primam, primum Dominicum acceperit. Paschalis festi gaudiis aptum porrigat.



CAPUT XC Argumentum ad ipsam lunam inueniendam.

Si uis agnoscere quota luna festiuitas Pasche occurrat, si in Martio mense Pascha celebretur, computa menses a Septembrio, hoc est, ab initio anni secundum Aegyptios, quorum rationem hic sequitur  Dionysius, usque ad Februarium, hoc est, usque ad finem anni secundum antiquos Romanos sex menses sunt. His semper adiice duos regulares. Fiunt octo. Adde epactas, id est, adiectiones lunares. uerbi gratia: anno futuro quarta decima indictione, XIu, fiunt uiginti duo; adde et dies mensis Martii usque in Dominicum Pasche, quod fit nono Kal. Aprilis, fiunt simul quadraginta sex; tolle triginta, remanent sexdecim: sexta decima luna erit in Pascha, id est, nono Kal. Aprilis, quando resurrectio Domini celebratur. Si autem uelis intelligere quota luna est in Pascha, quandocunque in Aprili mense celebratur, computa menses a Septembre usque ad Martium; quia, ut alii opinantur, quandocunque in Aprili Pascha celebratur, Martius finis anni est.  Quando autem in Martio Pascha inuenitur, tunc Martius primus mensis dicitur. A Septembre ergo usque ad Martium septem menses sunt; his adde semper regulares duos, fiunt octo: adde epactas lunares cuiuslibet presentis anni, uerbi gratia, ut in hoc anno sunt tres, fiunt duodecim; adde et dies mensis Aprilis qui sint usque in Pascha, hoc est sexto Idus Aprilis; fiunt simul uiginti: uicesima luna fuit hoc anno in die resurrectionis Domini.



CAPUT XCI. Item aliud argumentum.

Notandum autem quod omnis paschalis luna, culuscunque etatis est, si detrahis ab ea duodecim, fiet tibi etas lune que fit in initio Quadragesime. uerbi gratia: si quinta decima luna est paschalis,  tolle de quindecim duodecim, et remanent tres: tertia est luna in initio Quadragesime eo anno quo quinta decima est luna die Dominica Pasche, et cetera similiter.



CAPUT XCII. Quid distet inter Pascha et Azyma.

DISC. uerum quia de utriusque Pasche ratione, et illius scilicet quod secundum legem quartam decimam lunam proxima Dominica in memoriam resurrectionis Domini colatur, satis mihi fecisti, peto ut quid inter Pascha et Azyma distet edicas. Leguntur hec sepius in illis locis ubi de Pasche primum obseruatione dispositum est. MAG. Ergo iuxta legis Scripturam alia Pasche, alia solemnitas est azymorum. Una quippe dies Pasche, id est transitus, est,  quarta decima uidelicet primi mensis; in qua uesperascente agnus immolari iussus est, et mox sequente nocte transiuit Dominus Aegyptiorum primogenita percutiens, et signatas agni sanguine domes filiorum Isrel liberans. Sequentes uero dies septem, id est, a quinta decima usque ad uicesimam primam mensis eiusdem, Azymorum proprie uocantur, sicut libri testantur legis. Et Iosephus scribit in libro Antiquitatum quarto decimo ita dicens: »Quarta decima luna primi mensis agnus immolatur. Quinta decima autem succedit festiuitas Azymorum, que septem diebus celebratur. Secunda uero Azymorum die, que est sexta et decima, frugum primitias quas metunt offerunt.« Quem legalium morem sacrorum  etiam nunc Ecclesie consuetudo non ignobiliter imitatur, unam uidelicet noctem transitus Dominici, id est, resurrectionis eius a mortuis, qua impios triumphando, fideles saluare dignatus est, principaliter obseruans in cuius exortu sanguis ipsius, uidelicet agni immaculati, populus eius fonte regenerationis ablutum mundat ab omni peccato, ac deinde alios septem dies in memoriam eiusdem Dominice resurrectionis congrua festiuitate subiungens. uerum quia ipsa quoque dies Pasche a fermento castigari precipitur, hec Euangelii Scriptura aliquando primum Azymorum cognominat. Et primo, inquiens, die Azymorum, quando Pascha immolabant, dicunt ei discipuli: Quo uis eamus, et paremus tibi ut manduces Pascha? Item diem quintam decimam  mensis primi, a qua septem dies Azymorum inchoant, propter uiciniam Pasche, nomine uocat illius, cum dicit: sed manducarent Pascha. Non quia legi contraria est euangelica Scriptura, sed quia sacramentum quod decebat, hoc nobis societate uocabulorum uiuacius inculcare curauit. Salua enim subtiliori discussione possumus intelligere quod mystica Pasche solemnia singuli nostrum in die baptismatis egerint, spiritalem uidelicet exterminatorem signo pretiosi sanguinis euadendo, spiritales transeundo tenebras. Toto autem uite proficientes tempore, quod deinceps in hac peregrinatione gerimus, septem dies Azymorum celebremus, quibus, sicut Apostolus edocet, non in fermento malitie et nequi tie, sed in azymis sinceritatis et ueritatis epulari debemus.  Et quia nos in baptismo, ut de potestate Satane in partem sortis sanctorum transire queamus, sinceritatem et ueritatem tenere necesse est, itemque toto nostre peregrinationis tempore, quod septenario dierum numero uoluitur, quotidiano profectu ad meliora transire precipimur, quasi et in Pascha azymis uesci et in diebus Azymorum Pascha spiritaliter agere cognoscimur.



CAPUT XCIII. De mystica significatione Pasche.

DISC. Quia de mysterio Pasche aliqua dixisti, peto ut si aliqua adhuc supersint dicas. MAG. Sunt utique. Quia Aurelius Augustinus in epistola de Pascha ad Ianuarium plura hinc retulit; que tamen hic tantummodo commemorasse, non pleniter posuisse,  propter breuitatem nostre disputationis censemus. Primum, quod post equinoctium, id est, post uictoriam lucis de umbra noctis, Pascha celebratur, significat quod post uictoriam Christi de morte, Pascha rite celebramus. In mense nouorum, id est, in nouitate uite, et in spem immortalitatis et resurrectionis nostre. In plenilunio, uel post plenilunium, id est, in plenitudine fidei uel sensus, et post agnitionem gratie uel mysteriorum Dei. In tertia hebdomada eiusdem mensis, hoc est, in tertio tempore huius seculi, id est, post patriarchas ante legem, post prophetas sub lege, in initio gratie et Noui Testamenti Christi triumphum, qui tertia die resurrexit a mortuis, ueneramur. Quod autem tunc  Pascha rite colitur cum globus lune lucem de inferioribus ad superiora traxerit, significat nos debere omnem nostre mentis intentionem ab ambitione uisibilium ad inuisibilium amorem uertere, Christumque non in terra adhuc preliantem, sed in celis iam regnantem inspicere. Quod in die Dominica sanctum Pascha celebramus, in qua primum lux creata est, Christus quoque resurrexit, et que nostram resurrectionem prefigurat, admonet nos per lucem fidei et bonorum operum quotidie passionibus Christi communicantes gloriam cum eo tenendam desiderare celestem. Quod ergo septem diebus hanc sanctissimam colimus solemnitatem, Spiritus sancti gratiam significat totam Ecclesiam illustrasse catholicam. Que gratia post resurrectionem Christi manifeste  apostolis et ceteris collata est fidelibus. Hec nos breuiter commemorasse sufficiat. Ceterum qui plenius uult nosse, legat predictam epistolam, et ibi inueniet.



CAPUT XCIu. De circulo magno paschali.

Circulus Pasche magnus est qui, multiplicato per inuicem solari ac lunari cyclo, quingentis triginta duobus conficitur annis. Siue enim decies nouies uiceni et octeni, seu uicies octies deni ac noueni multiplicentur, quingentorum triginta duorum numerum complent. Unde fit ut idem circulus magnus decennouennales lune circulos uiginti octo, solis autem, qui uicenis octenisque consummari solent annis, decem et nouem habeat circulos, bissextos  decies nouies septenos, id est, centum triginta tres, menses solares uicies octies ducentos uiginti et octo, id est, sex millia trecentos octoginta quatuor, menses autem lunares uicies octies ducentos triginta quinque, id est, uI DLXXX dies, exceptis bissextis, uicies octies, uIDCCCCXXXu, id est, CXCIu CLXXX, appositis autem bissextis, CXCIu CCCXuII, qui ubi memoratum ex ordine mensium dierumque summam compleuerit, mox in seipsum reuolutus, cuncta que ad solis uel lune cursum pertinent, eodem quo preterierant semper tenore restaurat. Tantum anni Dominice incarnationis suo certe tramite proficiant in maius, et indictiones quoque ferantur in ordine, nil siderum cursum atque ideo nil paschalis calculi ordinem mouent.



CAPUT XCu. De seculis.

DISC. Quia de temporum particulis et computi ratione pleniter, quantum breuitas dialogi nostri sinebat, exposuisti, superest ut de seculo, quod post annum in serie temporum posuisti, breuiter dicas. MAG. Secula generationibus constant. Et inde secula dicuntur quod se sequantur. Abeuntibus enim aliis, alii succedunt. Hunc quidam quinquagesimum annum dicunt, quem Hebrei iubileum uocant. Ob hanc causam et ille Hebreus qui propter uxorem et liberos amans dominum suum aure pertonsa aut seruitio subiugatus seruire iubetur in seculum, hoc est, usque ad annum quinquagesimum. Aliquando  tamen seculum in propheticis libris pro eterno positum reperimus, sicut est illud Psalmiste: Confitemini Domino quoniam bonus, quoniam in seculum misericordia eius, et laudatio eius manet in seculum seculi.



CAPUT XCuI. De etatibus.

DISC. Nunc iam libellum nostre disputationis claudens, unde dicatur etas profer, et quid significet, et quid in se contineat, ut ita soluaris tandem a mee interrogationis stimulo et tue responsionis debito. MAG. Faciam. Et utinam sic saltim ab importunitate tua quiescas, et feriatum stylum per aliquod tempus me habere permittas. Aetas plerumque dicitur et pro uno anno, ut in annalibus, et pro septem,  ut hominis, et pro centum, et pro quouis tempore. Unde et etas dicitur tempus quod de multis seculis instruitur. Et dicta etas quasi euitas, id est, similitudo eui. Nam euum est etas perpetua, cuius neque initium neque extremum noscitur. Quod Greci uocant eonas, quod aliquando apud eos pro seculo, aliquando pro eterno ponitur. Unde et apud Latinos deriuatum hoc nomen est. Aetas autem proprie duobus modis dicitur: aut enim hominis uite temporalis significat articulos, sicut est infantia, iuuentus, senectus; aut mundi cursum, ut sint sex etates famosissime, quas libri tractatorum sepius memorant. Sed quia de utraque etate iam aliqua prelibauimus, deinceps simul de utrisque dicemus.

I. Prima est ergo mundi huius etas ab Adam  usque ad Ne, continens annos iuxta Hebraicam ueritatem mille sexcentos quinquaginta sex, iuxta Septuaginta Interpretes II CCXLII. Generationes iuxta utramque editionem numero decem. Que uniuersali est deleta diluuio.

Sicut primam cuiusque hominis obliuio demergere consueuit etatem, quotus quisque est qui suam recordetur infantiam.

II. Secunda etas a Ne usque ad Abraham, generationes, iuxta Hebraicam auctoritatem complexa decem, annos autem ducentos nonaginta duos, iuxta Septuaginta Interpretes anni mille septuaginta duo, generationes uero undecim.

Hec quasi pueritia fuit generis populi Dei. Et ideo in lingua inuenta est Hebrea, id est, a pueritia.  Namque homo incipit nosse loqui post infantiam que hinc appellata est quod fari non potest.

III. Tertia ab Abraham usque Dauid, generationes iuxta utramque auctoritatem quatuordecim, annos autem DCCCCXLII complectens.

Hec uelut quedam adolescentia fuit populo Dei, a qua etate incipit homo posse generare. Propterea Mattheus euangelista generationum ex Abraham sumpsit exordium; qui etiam pater gentium constitutus est quando mutatum nomen accepit.

Iu. Quarta a Dauid usque ad transmigrationem Babylonis, annos habens iuxta Hebraicam ueritatem quadringentos septuaginta tres, iuxta Septuaginta translationem duodecim amplius, generationes iuxta  utrosque codices decem et septem, quas tamen euangelista Mattheus certi mysterii gratia quatuordecim ponit, a qua, uelut iuuenili etate, in populo Dei regum tempora ceperunt. Hec namque in hominibus etas apta gubernando solet existere regno.

u. Quinta, quasi senilis etas, a transmigratione Babylonis usque aduentum Domini Saluatoris in carnem, generationibus et ipsa quatuordecim, porro annis quingentis octoginta nouem extenta; in qua, ut graui senectute fessa, malis crebrioribus  plebs Hebrea quassatur.

 uI. Sexta, que nunc agitur, etas, nulla generationum uel temporum serie certa, sed ut etas decrepita, ipsa totius seculi morte consumenda.

Has erumnosas plenasque laboribus mundi etates quique felici morte uicerunt.

uII. Septima iam sabbati perennis etate suscepti.

uIII. Octauam beate resurrectionis etatem, in qua semper cum Domino regnent, exspectant. Ad quam nos feliciter sua gratia peruenire ipse concedat qui cuncta tempora creauerat, et eternitate semper manet perenni, trinus et unus omnipotens Deus,  qui est benedictus in secula. Amen.







BEATI RABANI MAURI FULDENSIS ABBATIS ET MOGUNTINI ARCHIEPISCOPI COMMENTARIORUM IN MATTHAEUM LIBRI OCTO.



PRAEFATIO AD HAISTULPHUM ARCHIEPISCOPUM MOGUNTINUM.


 Domino beatissimo ac merito uenerabili, et in conspectu Domini sincera caritate carissimo Patri HAISTULPHO archiepiscopo, RABANUS indignus presbyter eterne pacis in Christo optat salutem.

Memor illius precepti quod per uas sibi aptum olim Sapientia protulit, dicens: In tota anima tua time Deum, et sacerdotes eius sanctifica; datum brachiorum tuorum et sacrificium sanctificationis offeres initia sanctorum , decreui, sancte Pater, opus quod, diuina gratia largiente, in expositionem sancti Euangelii secundum Mattheum, non sine labore tamen, confeceram, tue sanctitati dirigere, ut tuo sancto examine probatum, si dignum iudicaueris ad legendum, fratribus sub tuo regimine constitutis illud tradas; non quasi pernecessarium, cum  multi scriptores me in illo uestigio precesserint, sed quasi magis commodum, cum plurimorum sensus ac sententias in unum contraxerim, ut lector pauperculus, qui librorum copiam non habet, aut cui in pluribus scrutari profundos sensus Patrum non licet, saltem in isto sufficientiam sue indigentie inueniat. Plures enim fuere qui ante nos in Euangelium Matthei tractatus ediderunt: nam Origenis hinc uiginti duo [uiginti quinque], ut Hieronymus testis est [a 1Kb] , exstant uolumina et totidem eiusdem homilie, commaticumque interpretationis genus; et Theophili, Antiochene urbis episcopi, commentarii; Hippolyti quoque martyris, et Theodori Heracleote, Apollinaris  Laodicensis [Apollinariique Laodiceni], ac Didymi Alexandrini. Et Latinorum, Hilarii Pictauiensis, uictorini et Fortunatiani. Scripsit quoque predictus uir beatus Hieronymus, petente Eusebio, in hoc Euangelium commentarium, sed ut pro breuitate temporis de eius sermonibus dicam, omissa ueterum auctoritate, quos nec legendi, nec sequendi facultas ipsi data est, historicam interpretationem digessit breuiter, et interdum spiritualis intelligentie flores admiscuit, perfectum opus reseruans in posterum. Hec quippe non in eius suggillationem protuli, cuius ingenium et studium quod in diuinorum librorum interpretatione et expositione habuit, maxime miror, sed ut ostendam causam que nos compulit presens opus aggredi. Cum enim fratres  qui nobiscum Euangelium legere disponebant conquererentur quod in Mattheum non tam plenam et sufficientem expositionem haberent sicut in ceteros euangelistas, laborantibus beato Ambrosio Mediolanensi episcopo, et uenerabili Patre Augustino, Bedaque famulo Domini, ad legendum habebant, eorum precibus coacta est paruitas nostra presens opus aggredi, non tam propriis uiribus aut ingenio confidens, quam diuino adiutorio et fraterne caritati, que omnia credit, omnia sperat, omnia sustinet ; cui solummodo cessi, detrahentium atque insultantium non curans uaniloquium, qui magis presumptioni quam pietati nostrum forsitan  deputabunt laborem. Et non mirum, cum magis parati sint aliena lacerare, quam propria opuscula condere. Quorum quia nemo potest calumniam et inuidos morsus deuitare, nisi qui omnino nichil scribit, magis eligo uanam surda aure pertransire querimoniam, quam otiose torpens Christi negligere gratiam, cui soli placere optantes, uanos hominum rumusculos nichili ducimus. Aggregatis igitur hinc inde insignissimis sacre lectionis atque dignissimis artificibus, quid in opusculis suis in beati Matthei uerbis senserint, quid dixerint, diligentius inspicere curaui: Cyprianum dico atque Eusebium, Hilarium, Ambrosium, Hieronymum, Augustinum, Fulgentium, uictorinum, Fortunatianum, Orosium, Leonem, Gregorium Nazianzenum, Gregorium papam Romanum,  Ioannemque Chrysostomum, et ceteros Patres, quorum nomina scripta sunt in libro uite . Horum ergo lectioni intentus, quantum mihi pre innumeris monastice seruitutis retinaculis licuit, et pro nutrimento paruulorum, quod non paruam nobis ingerit molestiam et lectionis facit iniuriam, ipse mihi dictator simul, et notarius, et librarius existens, in schedulis ea mandare curaui que ab eis exposita sunt, uel ipsis eorum syllabis, uel certe meis breuiandi causa sermonibus. Quorum uidelicet quia operosum erat uocabula interserere per singula, et quid a quo auctore sit dictum nominatim ostendere, commodum duxi eminus e latere primas nominum litteras imprimere, perque has uiritim, ubi cuiusque Patrum incipiat, ubi sermo quem transtuli  desinat, intimare, sollicitus per omnia ne maiorum dicta furari et hec quasi mea propria componere dicar. Multumque obsecro et per Dominum legentes obtestor ut si qui forte nostra hec, qualiacunque sint, opuscula transcriptione digna duxerint, memorata quoque nominum signa, ut in nostro exemplari reperiunt, affigere meminerint. Preter hec quoque nonnulla, ut sine lesione aliorum dicam, que mihi auctor lucis aperire dignatus est, proprii sudoris indicia per notas uocabuli agnominisque mei, ubi opportunum uidebatur, adnexui, totumque opus in libros octo distinxi, illud maxime obseruans, ubicunque potui, ut ubi euangelista sermones Domini consummatos esse referebat, ibi librorum terminos constituerem. Disposui etiam per  ipsos libros duos ordines capitulorum: unum, quem  in ipso Euangelio sub nomine Matthei titulatum reperi; alterum, quem huic operi preponendum nouiter condidi. Quos utique coloribus, ne confusionem lectori facerent, distinguere curaui, priorem atramento, alterum minio conscribens. Illum nempe ob hoc ponens ut si quis forte Euangelium legens, inuenerit sententiam cuius allegoriam ignorans scire desideret, notet capitulum quod in margine pagine eidem sententie prescriptum est, et statim recurrens ad tractatum, reuoluat librum, et querat ibi ipsum capitulum quod ante in Euangelio adnotaui, et sic sine ulla mora inueniet quod desiderauit. Sequens uero capitulorum ordo, qui minio sparsim in uolumine conscriptus est, ad superliminarem paginam respondet, quam in capite huius operis, ob  compendium querendi et commode inueniendi, diligenter lectori cum singulis capitulis distinctim ordinantes preposuimus, ut que illic prenotata sunt, eorum indicio in libro conscripta reperiat [a 1Kb] . Omnia uero ad utilitatem fratrum et ad commoditatem legentium parare sategimus, optantes ut ad plurimorum perueniant profectum. Si quis forte despicit hunc laborem nostrum quasi superfluum, cum multi plenius et perfectius de iisdem rebus tractauerint, legat ea que sibi elegerit, nobiliumque doctorum amplissimis reficiatur cenis, et dimittat hec nostra, licet paupercula, illis qui perfectorum non possunt capere cibum, quorum non uenter pinguibus repletus hortorum fastidit olera, sed leguminum assuescit comedere cibaria: sciat tamen uerum esse  illud uulgo prouerbium, quod utilior est sitienti paruus pure aque haustus, quam nauseanti largissima conditi uini pocula. De cetero quoque obsecro uenerationem tuam, antistitum carissime, ut si presens opus dignum habitu ducas, ab hoc exemplari, quod tibi transmisi, rescribere illud iubeas, et rescriptum diligentius requirere facias, ne Scriptoris uitium dictatoris dereputetur errori, sed magis qui seminat, simul gaudeat, et qui metit , fructumque pariter congregent in uitam eternam.

Orantem pro nobis sanctam paternitatem uestram gratia superni Protectoris conseruare atque ad defensionem Ecclesie sue sancte semper corroborare dignetur.



INCIPIUNT COMMENTARIA IN MATTHAEUM. LIBER PRIMUS.



PROeMIUM.


Expositionem scripturus in Euangelium beati Matthei, opportunum esse iudicaui, paucis primum  intimare quam ob causam idem euangelista ipsum Euangelium exorsus sit scribere, et qua lingua, et quo ordine, ut illi qui aggrediuntur hoc opus legere,  statim in capite ipsius inueniant prenotatum scriptorem sancti Euangelii, et quibus illud scripserit. Narrant quidem historie quod iste Mattheus apostolus et euangelista, qui et Leui cognomen sumpsit de tribu, ex publicano electus a Christo et a peccante translatus, primum euangelizauerit Iudeis. uerum cum pararet transire ad gentes, patria primus lingua, id est, Hebreis litteris, Euangelium composuerit, propter eos qui ex circumcisione crediderunt, dereliqueritque eis illud ad memoriam, a quibus proficiscebatur ut gentibus predicaret. In quo animaduertendum est quod ubicunque euangelista iste, siue ex persona sua, siue ex Domini Saluatoris, ueteris Scripture testimoniis utitur, non sequatur Septuaginta translatorum auctoritatem, sed Hebraicam:  e quibus illa duo sunt: Ex Aegypto uocaui filium meum; Et: Quoniam Nazareus uocabitur.  Nam Mattheus suscepisse intelligitur incarnationem Domini secundum stirpem regiam, et pleraque secundum hominum presentem uitam et facta et dicta eius exsequi, unde et in principio Euangelii sui taliter exorsus, ait:



CAPUT PRIMUM. Genealogia Christi enumeratur, et in tres tessaradecades diuiditur, et de desponsatione matris eius narratur.

[I.] Liber generationis Iesu Christi.  Quo exordio suo satis ostendit generationem Christi secundum carnem, se suscepisse narrandam. Secundum hanc enim Christus filius hominis est, quod etiam  seipse sepissime appellat, commendans nobis quod misericorditer dignatus sit esse pro nobis. Nam illa superna et eterna generatio, secundum quam Filius Dei unigenitus est ante omnem creaturam, quia omnia per ipsum facta sunt, ita ineffabilis est, ut de illa dictum a propheta Isaia intelligatur: Generationem eius quis enarrabit?  Quanquam et de temporali eius natiuitate, qua uerbum caro factum est, et uirgo Spiritu sancto grauida filium peperit, et uirgo permansit, hec prophetica sententia possit non inconuenienter accipi, ne sacre edificationis discors compago non hereat. Igitur Mattheus, corrupto humani generis initio per preuaricationem, in primo Noui Testamenti libro respondens primo libro ueteris legis, ubi scriptum est: Hic est liber  generationis celi et terre ; et rursum: Hic est liber generationis Ade ; Ade uidelicet ueteri, per quem totus corruptus est mundus, Adam opponens nouum, in quo restaurata sunt omnia, et que in celo et que in terra consistunt; dedit manifeste intelligi quod ipsius scripserit secundum carnem generationem, qui electos suos in filiorum Dei assumeret adoptionem. Quare autem librum dixerit generationis, cum paruam libri particulam teneat generatio, hoc intelligitur quod consuetudinem gentis sue secutus sit. Consuetudo enim Hebreorum est ut uoluminibus ex eorum principiis imponant nomina, ut est Genesis, Exodus et ceteri libri legales. Quod autem dicit, Iesu Christi, regalem  et sacerdotalem in eo exprimit dignitatem. Nam iehsu qui nominis huius presagium pretulit, primus post Moysen in populo Isrel ducatum tenuit, et filios Isrel in terram repromissionis induxit, Aaron uero, mystico consecratus unguento, primus in lege sacerdos fuit. Saluator igitur noster, quem unxit Deus oleo letitie pre omnibus participibus eius , et Rex est, de quo propheta dicit: Multiplicabitur imperium eius, et pacis non erit finis ; et angelus ad Mariam, potentiam regni eius demonstrans: Dabit, inquit, illi Dominus Deus sedem Dauid patris eius, et regnabit in domo Iacob in eternum, et regni eius non erit finis . Et Sacerdos idem est, de quo dicit Psalmista: Iurauit Dominus, et non penitebit eum, tu es Sacerdos in  eternum secundum ordinem Melchisedech .

Filii Dauid, filii Abraham.  Ordo preposterus, sed necessario commutatus. Si enim primum posuisset Abraham, et postea Dauid, rursus ei repetendus fuerat Abraham, ut generationis series texeretur. Ideo autem, ceteris pretermissis, horum filium nuncupauit, quia ad hos tantum facta est de Christo repromissio. Ad Abraham: In semine, inquit, tuo benedicentur omnes gentes , quod est Christus. Ad Dauid: De fructu uentris tui ponam super sedem tuam .

Abraham genuit Isaac, Isaac autem genuit Iacob. Exsequitur ergo humanam generationem Christi Mattheus, ab ipso promissionis Christi exordio, hoc est,  ab Abraham generatores commemorans, quos perducit ad Ioseph uirum Marie, de qua natus est iehsu.  Mystice quoque demonstrat quomodo, de gentilitatis caligine, quasi de Aegyptia seruitute, per quadraginta duos uiros, ac si eiusdem numeri mansiones, ad uirginem Mariam, pleno sancti Spiritus gurgite fluentem, ac si intelligibilem Iordanem, duce Domino Iesu Christo, uelut Iosue filio Nun, uentum sit; ipsumque Christum de Maria natum esse testatur, qui uelut hamus in retis capite, sic in fine genealogie positus, et in mare huius mundi a Patre missus, tortuosum draconem aduncatum occisus occidit, atque humani generis mortem mortuus mortificauit. Et ideo uelut fune duplicato, iterato uidelicet uniuscuiusque nomine, in retis similitudinem  genealogie ordo contexitur, donec ab huius principio, hoc est, ab Abraham ad hamum usque, hoc est, Christum, adueniatur; de quo ad sanctum Iob dicitur: Nunquid aduncabis Leuiathan hamo tuo, aut armilla perforabis maxillas eius?   In hamo igitur incarnationis Christi iste captus est, quia dum in illo appetiit escam corporis, transfixus est aculeo diuinitatis.

Iudas autem genuit Phares et Laram de Thamar.  Notandum in genealogia Saluatoris, nullam sanctarum assumi mulierum, sed eas quas Scriptura reprehendit, ut qui propter peccatores uenerat, de peccatricibus nascens, omnium, peccata deleret. Unde et in consequentibus Ruth Moabitis ponitur,  et Bethsabee [Bersabea] uxor Urie.  Ad interiorem uero intellectum, in omnibus istis quatuor, uentura ad Dominum Ecclesia de gentilitatis errore figuratur, que prius aliena, ignominiis plena et sterilis habebatur, sed ad Christum ut legitima coniuncta est matrona, et plures adoptiuos parit Deo filios, quam Synagoga, que prius ut proprium uidebatur Dominum habere uirum. Thamar ergo interpretatur amaritudo, uel commutans, siue palma; et merito hec omnia conueniunt sancte Ecclesie, que amara prius fuit in idololatria et turpi conuersatione, sed modo dulcis est per fletum compunctionis, et studium pii laboris. Hec commutans recte dicitur, quia ex peccatrice commutata est in iustam, et ex odiosa in amatam, que palme rite assimilatur,  propter certamen laborum et uictorie premium. De illa quippe bene per Psalmistam dicitur: Iustus ut palma florebit, sicut cedrus Libani multiplicabitur . Raab quoque latitudo, uel fames, seu impetus, interpretatur; et quid in hoc, nisi sancte Ecclesie nobilitas predicatur, cui etiam per Isaiam dicitur: Dilata locum tentorii tui, et pelles tabernaculorum tuorum extende; ne parcas, longos fac funiculos tuos, et clauos tuos consolida; ad dexteram enim et ad leuam penetrabis, et semen tuum gentes hereditabit . Habet ergo famem ista, non famem panis neque sitim aque, sed audiendi uerbum Dei , et faciendi uoluntatem eius. De hac quidem impetus egreditur, quia uelocitas predicationis, flante Spiritu sancto, in totam  mundi latitudinem dirigitur. Unde bene per Ezechielem dicitur: Ubi erat impetus Spiritus, illuc gradiebantur, nec reuertebantur cum ambularent . Denique Ruth, que uel uidens, uel festinans, siue definiens, interpretatur, merito Ecclesiam significat, que in puritate cordis Dominum contemplatur et secundum Psalmistam, festinat manus eius dare Deo . Hec definit, id est, firmiter in fide et dilectione Dei persistere decernit. Unde et Paulus ait [a 1Kb] : Certus sum enim, quia neque mors, neque uita, neque angelus, neque principatus, neque instantia, neque futura, neque fortitudo, neque altitudo, neque profundum, neque creatura alia poterit nos separare a caritate Dei, que est in Christo Iesu . Bersabea uero, que interpretatur puteus  satietatis, uel puteus septimus, abundantiam gratie Spiritus sancti in Ecclesia fieri designat. Dono itaque spirituali, hoc est, septenario, facta est Ecclesia puteus satietatis, quia factus est in ea fons aque salientis in uitam eternam .

Naason autem genuit Salmon.  Ipse est Naason princeps tribus Iuda, sicut in Numeris legimus .

Iesse autem genuit Dauid regem. Regem dicit Dauid, non quod ipse solus in ista genealogia regum fuerit positus, cum ab ipso usque ad transmigrationem Babylonis qui scribuntur regnauerint, sed quia  Dauid primus de tribu Iuda rex fuit, per quam ordo decurrit genealogie.

Dauid autem rex genuit Salomonem ex ea que fuit Urie.  Queritur, cum tres relique extranee mulieres nominibus propriis sint posite, cur sola non nominetur Bersabee, sed hoc solum dicatur quod uxor fuerit Urie? Igitur hoc ideo putatur factum, quia tres alie supra scripte, licet criminose fuerint, in partubus tamen filiorum, per quos currit genealogia, non solum non culpari, sed etiam laudari meruerunt. Hec uero, adulterio simul et homicidio perpetrato, Dauidi regi genuit filium, in tantum culpabili coniugio, ut merito in Saluatoris genealogia uideatur non nominata; nomen uero uiri eius, id est, Urie, quasi iusti hominis ponitur, ut ex  hoc etiam sceleris immanitas memoretur, dum uxoris causa occisus in memoriam reuocatur. Mystice autem Dauid Christum significat, qui interpretatur manu fortis, et desiderabilis. Et quid fortius leone, qui uicit de tribu Iuda, radix Dauid? Quomodo uero sit desiderabilis, Scriptura ostendit, dicens: Ecce ueniet desideratus cunctis gentibus . Et Petrus ait: In quem et desiderant angeli prospicere . Urias uero, qui interpretatur lux mea Dei, significat diabolum, qui transfigurat se in angelum lucis, audens Deo dicere: Lux mea Dei, et Ero similis Altissimo . Huius erant pessimo coniugio delegati omnes, quos gratia Dei liberat, ut Ecclesia sine macula et ruga Saluatori proprio  sponsa copuletur.

Ioram autem genuit Oziam, Ozias autem genuit Ionathan.  In quarto Regum uolumine legimus de Ioram Ochoziam fuisse generatum, quo mortuo, Iosabeth filia regis Ioram, soror Ochozie, tulit Ioas filium fratris sui, et eum internecioni, que exercebatur ab Athalia, subtraxit: cui successit in regnum filius eius Amasias, post quem regnauit filius eius Azarias, qui appellatur et Ozias, cui successit Ionathan filius eius. Cernis ergo, quod secundum fidem historie tres reges in medio fuerunt, quos hic Euangelista pretermisit. Ioram quippe non genuit Oziam, sed Ochoziam, et reliquos quos enumerauimus. uerum quia euangeliste propositum erat, tres tessaradecades in diuerso temporum statu  ponere, et Ioram generi se miscuerat impiissime Iezabel, idcirco usque ad tertiam generationem eius memoria tollitur, ne in sancte natiuitatis ordine poneretur.  Dictum quoque ita erat per prophetam, non nisi quarta generatione in throno regni Isrel quemquam de domo Achab esse sessurum. Purgata igitur labe familie gentilis, tribusque preteritis, iam regalis in quarta generationum consequentium origo numeratur.

Et post transmigrationem Babylonis, Iechonias genuit Salathiel.  Si uoluerimus Iechoniam in fine prime tessaradecadis ponere, in sequenti non erunt quatuordecim, sed tredecim. Sciamus  ergo Iechoniam priorem ipsum esse, quem et Ioakim; secundum autem  filium, non patrem, quorum prior per et sequens per et scribitur, quod scriptorum uitio et longitudine temporum apud Grecos Latinosque confusum est. Hec beatus Hieronymus historiam sequens, ita exponit. Ceterum uenerabilis Pater Augustinus in lib. de Consensu euangelistarum  ita dicit: Unus quippe in illis progenitoribus numeratur, id est Iechonias, a quo facta est quedam in extraneas gentes deflexio, quando in Babyloniam transmigratum est. Ubi autem ordo a rectitudine deflectitur, atque ut eat in diuersum, tanquam angulum facit, illud quod in angulo est bis numeratur, in fine scilicet, prioris ordinis, et in capite ipsius deflexionis.  Et hoc ipsum iam prefigurabat Christum a circumcisione ad preputium, tanquam a Ierusalem ad Babyloniam quodammodo migraturum, et hinc atque hinc utrisque in se credentibus tanquam lapidem angularem futurum. Hec tunc in figuram preparabat Deus rebus in ueritate uenturis. Nam et ipse Iechonias, ubi angulus iste prefiguratus est, interpretatur preparatio Dei. Sic ergo iam non quadraginta due, quot faciunt ter quatuordecim, sed propter unum bis numeratum, quadraginta una generationes fiunt, si et ipsum Christum annumeremus, qui huic regende uite nostre temporali atque terrene tanquam numero quadragenario regaliter presidet.

Iacob autem genuit Ioseph.  Hunc locum  obiecit nobis Iulianus Augustus de dissonantia euangelistarum, cur euangelista Mattheus Ioseph filium dixerit Iacob, et Lucas filium eum appellauerit Heli, non intelligens consuetudinem Scripturarum, quod alter secundum naturam, alter secundum legem ei pater sit. Scimus enim hoc per Moysen Domino iubente preceptum, ut si frater aut propinquus absque liberis mortuus fuerit, alius eius accipiat uxorem ad suscitandum semen fratris uel propinqui sui.  Antiqua est enim consuetudo adoptandi etiam in illo populo Dei, ut sibi filios facerent, quos non ipsi genuissent. Nam excepto quod filia Pharaonis Moysen adoptauerat,  ipse Iacob nepotes suos ex Ioseph natos, uerbis manifestissimis adoptauit dicens: Nunc itaque  filii tui duo, qui nati sunt tibi, priusquam ad te uenirem mei sunt: Ephraim et Manasse tanquam Ruben et Simeon, erunt mihi. Natos autem si genueris postea, tibi erunt . Unde etiam factum est, ut duodecim tribus essent Isrel, excepta tribu Leui, que templo seruiebat, cum ea quippe tredecim fuerint, cum duodecim fuissent filii Iacob. Unde intelligitur Lucas patrem Ioseph, non a quo genitus, sed a quo fuerat adoptatus, suscepisse in Euangelio suo. Cuius progenitores sursum uersus commemorat, donec exiret ad Dauid. Quomodo autem huius rei constet ratio, Africanus historiographus scribens ad  Aristidem quemdam de Euangeliorum dissonantia, ostendit, ita dicens [a 1Kb] : »Nobis ergo imminet ostendere quomodo Ioseph dicatur secundum Mattheum quidem patrem habuisse Iacob, qui deducitur per Salomonem; secundum Lucam uero Heli, qui deducitur per Nathan, atque isti ipsi, id est, Iacob et Heli, qui erant duo fratres, habentes alius quidem Mathan, alius uero Matthat [Melchi] patrem, ex diuerso genere uenientes, etiam isti Ioseph aui esse uideantur. Est ergo modus iste: Mathan et Matthat diuersis temporibus de una eademque uxore, Cestha nomine, singulos filios procrearunt, quia Mathan, qui per Salomonem descendit, uxorem eam primus acceperat, et relicto uno filio, Iacob nomine, defunctus est. Post cuius obitum, quoniam lex uiduam  alii uiro non uetat nubere, Matthat, qui per Nathan genus ducit, cum esset ex eadem tribu, sed non ex eodem genere, relictam Mathe accepit uxorem, ex qua et ipse suscepit filium nomine Heli: per quod ex diuerso patrum genere efficiuntur Iacob et Heli uterini fratres, quorum alter, id est, Iacob, fratris Heli sine liberis defuncti, uxorem ex mandato legis accipiens, genuit Ioseph, natura quidem germinis, suum filium: propter quod et scribitur: Iacob autem genuit Ioseph; secundum uero legis preceptum, Heli efficitur filius, cuius Iacob, quia frater erat, uxorem ad suscitandum fratri semen acceperat; et per hoc rara inuenitur atque integra generatio, et ea quam Mattheus enumerat dicens: Iacob autem genuit Ioseph; et ea quam Lucas competenti obseruatione  designat, dicens, quod putabatur esse filius Ioseph, qui fuit Heli; qui et ipse, subsonante eadem distinctione, Heli esse filius putabatur, qui fuerat Matthat, quia legalem hanc successionem, que uelut adoptione quadam erga defunctos constat magis quam germinis ueritate, aperte satis per hoc indicauit, obseruans Euangelista ne plane in eiusmodi successionibus genuisse aliquem nominaret; per quod digna distinctione non descendens, sed ascendens, usque ad Adam, et ad ipsum usque peruenit Deum. Hec autem nobis non ad subitum reperta, aut absque ullis auctoribus commentata sunt, sed ipsi hec Saluatoris nostri secundum carnem propinqui, seu studio tanti seminis demonstrandi, siue edocendi, que secundum ueritatem gesta sunt,  tradiderunt.« Hec Africanus his ipsis syllabis profert, excepto quod pro Matthat posuit Melchi, quia fortasse uel codex illius sic habuit, uel historia in qua hec didicerat eumdem Matthat reperit binominem.

uirum Marie.  Cum uirum audieris, suspicio tibi non subeat nuptiarum, sed recordare consuetudinis Scripturarum, quod sponse uocentur uxores.

De qua natus est iehsu, qui uocatur Christus.  Pulchre non de quibus, sed de qua, posuit, ut de sola uirgine, sine semine maritali, natum demonstraret.  Quod autem primum dicit: De qua natus est iehsu, etc., ac deinde sequitur: Qui uocatur Christus . . . . . proprium nomen, id est, iehsu, prius ponit, quod ante conceptum eius ab angelo nominatum est . Deinde conuenienter aptatur, quod in pontificibus et regibus prius in imagine procedebat, hoc est, Christus, ut ille, in quo hec duo nomina mystica conuenerunt, distingueretur a ceteris, qui in figura eius iisdem nominibus sed diuisim nuncupati precesserunt. [a 1Kb] uerum illi quoniam ad breue tempus uite huius, christi appellabantur, ad solam ueri Christi imaginem conseruandam, quamuis compositione quadam mystica consecrati olei, tamen huius que inter nos haberi solet materie liquore [ac liquoris] perungebantur. uerus autem hic, qui de celis uenerat,  et cui omnia que precedebant gesta fuerunt, Christus non humanis opibus quesita sumit unguenta, sed nouo ac singulari modo paterno Spiritu infusus, et unctus Christus efficitur, sicut multis ante seculis de eo uates Isaias predixerat, ex persona ipsius Christi, dicens: Spiritus Domini super me, propter quod unxit me, euangelizare pauperibus misit me, predicare captiuis remissionem et cecis uisum . Nec solus Isaias hec diuinis predixit oraculis, sed et Dauid similiter inspiratus, testatur de Christo, dicens ad ipsum Christum: Sedes tua, Deus, in seculum seculi, uirga equitatis, uirga regni tui: dilexisti iustitiam, et odisti iniquitatem; propterea te unxit Deus, Deus tuus oleo letitie pre participibus tuis . In quibus uerbis primo  quidem eum euidenter Deum designat. Secundo uero, per equitatis uirgam, sceptrum in eo regale commemorat; post uero etiam qualiter Christus effectus sit indicat dicens quod unctus sit Deus a Deo, non oleo communi, sed oleo letitie, nec sicut participes sui, id est, illi qui in imagine precesserunt, sed pre participibus suis. Oleo uero letitie in sacris uoluminibus intellectu mystico Spiritus sanctus designatur. Sed et de pontificatu eius idem Dauid alio in loco tale aliquid arcanis signat eloquiis, tanquam ex persona Patris de Filio pronuntiantis: De uentre, inquit, ante Luciferum genui te. Iurauit Dominus, et non penitebit eum, tu es sacerdos in eternum secundum ordinem Melchisedech . Hic autem Melchisedech in diuinis uoluminibus sacerdos fuisse  Dei summi refertur , sed qui non oleo communi perunctus sit, neque qui ex successione generis susceperit sacerdotium, sicut apud Hebreos fieri mos erat; et ideo secundum ordinem ipsius sacerdos futurus dicitur Christus, qui non olei liquore, sed uirtute celestis Spiritus consecretur. Idcirco denique cum multi ante, apud Hebreos oleo in hoc ipsum solemniter consecrato uncti sint christi, et siue reges, siue prophete, siue etiam pontifices, per hoc fuerint instituti, nullus tamen ipsorum uel genti, uel discipulis aut sectatoribus ex suo uocabulo nomen dare potuit, et appellare discipulos Christianos, nisi hic solus, qui uerus est Christus et non oleo  humano, sed paterno Spiritu perunctus. Hic sectatorum suorum populos, et uniuersam per totum mundum sui nominis gentem, ex ueri Christi uocabulo appellari fecit perenni nomine Christianos .

 Notandum autem quod ipsi progenitores Christi, qui in genealogia eius adnumerati sunt, non sine grandi mysterio ab euangelista assumuntur, maxime cum Apostolus dicat: Omnia in figura contingebant illis , sed sicut humanam natiuitatem Christi precesserant tempore, ita quoque testimonium illi dabant ex prefiguratione. Nam nullus eorum est, qui non aut nomine, aut actu incarnationem Christi significet, et ipsum esse demonstret, qui in patriarchis prefiguratus, et in prophetis promissus,  atque in apostolis predicatus est. Igitur Abraham, qui interpretatur pater multorum, uel pater uidens populum, quem significat hoc nomine, nisi illum de quo ipsi ita promissum est: In semine, inquit, tuo benedicentur omnes cogitationes terre?  Et Isaias ait: Si posuerit pro peccato animam suam, uidebit semen longeuum, et uoluntas Domini in manu eius dirigetur ; et item cum inquit: Domine Pater noster, et Redemptor noster, a seculo nomen tuum. Abraham nesciuit nos, et Isrel ignorauit nos . Quomodo autem Abraham actu significauerit Saluatorem, testatur illud quod Domini precepto exiuit de terra sua et de cognatione sua , ut apud exteros locupletaretur, et esset in gentem magnam, quod nunc cernimus ueraciter  impletum, cum Christus, relicta terra et cognatione Iudeorum, prepollet, ut uidemus, in populis gentium . Et illud quod Abraham cum trecentis decem et octo uernaculis suis quatuor reges debellauit, ac Lot liberauit, quid aliud significat, quam quod nos Christus per crucem, quam exprimit tau littera, trecentenarium numerum continens, a dominatu carnalis sensus, qui nos antea uariis uitiis captiuatos exsuperauerat, liberauit? Isaac quoque, qui interpretatur risus, uel gaudium, significat illum de quo dixit ad pastores angelus: Annuntio uobis gaudium magnum, quod erit omni populo . Et ipsa ueritas suis discipulis ait: Iterum uidebo uos, et gaudebit cor uestrum, et gaudium uestrum nemo tollet a uobis . Et item: Petite, inquit, et  accipietis, ut gaudium uestrum sit plenum . Quomodo uero actibus suis Isaac significet Christum, longum est per totum enumerare, cum pene omnes actus eius, quos Scriptura narrat, conueniant mysterio ad Christum, ut est illud, quo mactandus ipse ad aram portauerit ligna , sicut Christus crucem passionis sue proprio gestauit corpore. Et quod in typo Ecclesie Rebeccam duxit uxorem, que gemellos ei peperit , sicut Christo Ecclesia per baptismi fontem duos parit populos. Iacob, qui interpretatur superplantator, uel supplantans, significat eum de quo dicit Psalmista: Supplantasti omnes insurgentes in me, subtus me . Hic  quidem in erectione et unctione lapidis, et in somnio suo  significat passionem Christi et resurrectionem eius, quem unxit Deus oleo letitie pre participibus suis. Bethel quippe, ubi Iacob uisionem uidit, significat Ecclesiam, que uere est domus Dei, quia domus est panis, qui de celo descendit , et porta celi, quia ibi Filius Dei in terram descendit, et homines sancti ad celum ascendunt. Iudas confitens, uel glorificans, interpretatur, et significat illum qui in Euangelio dixit: Confiteor tibi, Pater, Domine celi et terre . Et Psalmista ait: Gloriosus Deus in sanctis suis , hoc est, Christus in membris suis. Phares, diuisio, siue diuisit, demonstrat eum qui in Euangelico dicit: Cum uenerit Filius hominis in maiestate  sua, et omnes angeli cum eo, tunc sedebit super sedem maiestatis sue, et congregabuntur ante eum omnes gentes, et separabit eos ab inuicem, sicut pastor segregat oues ab hedis, et reliqua . Et Apostolus: uiuus est, inquit, sermo Dei et efficax, et penetrabilior omni gladio ancipiti, et pertingens usque ad diuisionem anime ac spiritus, compagum quoque ac medullarum, et discretor cogitationum . Zara, oriens, siue ortus, interpretatur, et Zacarias ait: uisitauit nos oriens ex alto . Et alibi scriptum est: Ecce, uir oriens nomen eius . Esrom, sagittam uidit, uel atrium eius, denotat ipsum de quo dicitur: Sagitte potentis acute ; sagitte Christi sunt precepta Euangelii, uel uindicantis iudicia. Atrium uero significat abundantiam  gratie, et latitudinem caritatis, per quam omnes inuitans ad se ipsa ueritas, ait: uenite ad me, omnes qui laboratis et onerati estis, et ego reficiam uos . Aram, electus, siue exclusus dicitur. Et propheta ex persona Patris ad Filium loquitur: Ecce puer meus, electus meus, dedi spiritum meum super ipsum . Quis est iste puer electus, nisi qui a pueritia reprobauit malum, et elegit quod bonum est?  Psalmista quoque ait: Excelsus super omnes gentes Dominus, et reliqua . Aminadab autem, qui interpretatur populus meus uoluntarius, significat eum qui dixit: Nemo tollit a me animam meam, sed ego pono eam, et iterum sumo eam . Iste uero caput est illius populi, ex cuius persona Psalmista loquitur Domino, ita dicens:  uoluntarie sacrificabo tibi, et confitebor nomini tuo, Domine, quoniam bonum est . Naason, serpentinus, uel augurium, figurat eum qui in Euangelio dixit: Sicut Moyses exaltauit serpentem in deserto, ita exaltari oportet filium hominis . Augurium ergo hic pro uaticinio uel reuelatione intelligi debet, cuius uaticinium in tria prophetie tempora respicit. In preteritum, ut est: uidit Abraham diem meum, et gauisus est . In presens, ut est: Quid cogitatis mala in cordibus uestris?  In futurum, ut est hoc: Erunt enim sicut angeli Dei in celo . Et illud: Soluite templum hoc, et in tribus diebus excitabo illud . Salmon, qui interpretatur sensus, uel sensibilis, non inconuenienter  Christum figurat, quem Apostolus dixit Dei uirtutem et Dei sapientiam esse , qui bene sensibilis dicitur. Nam in Euangelio legitur dixisse. Tetigit me aliquis. Nam et ego sensi de me uirtutem exisse . Et item: Quid cogitatis mala in cordibus uestris?  uere sensibilis, qui cogitata ut facta, et futura ut presentia cernit sicut de eo scribitur, qui fecit que futura sunt. Boos, in quo robur, uel in ipso fortitudo, uel in fortitudine, interpretatur, apte ad Christum transferri potest, quia ipse est brachium Domini, de quo propheta dicit: Ecce Dominus in fortitudine ueniet, et brachium eius dominabitur . Et ipse de se in Euangelio ait: Ego si exaltatus fuero a terra, omnia traham ad meipsum . Omnis enim uirtus hominis in  morte desinit. uerbum autem quod caro factum est, de infirmitate fortius, de morte uiuacius, de humilitate excelsius factum est. Obed, id est, seruiens significat eum qui de semetipso ait: Filius hominis non uenit ministrari, sed ministrare . Et apostolus: Qui cum in forma Dei esset, inquit, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo . Iesse, interpretatur insule libamen. Insule Ecclesie sunt de gentibus, que in mari istius mundi posite, tunduntur quotidie persecutionum estibus, de quibus insulis Isaias dicit: In doctrinis glorificate Dominum, in insulis maris nomen Domini Dei Isrel.  Insule ergo libamen sacrificium  est corporis et sanguinis Domini, quod quotidie sancta Ecclesia cum uotis et laudibus Deo offerre solet, commemorationem digne agens passionis et resurrectionis Dominice. Dauid, desiderabilis uel fortis manu, nulli dubium quin Christum significet, de quo Psalmista ait: Speciosus forma pre filiis hominum , et item: Dominus, inquit, fortis, Dominus potens in prelio : cuius gesta quomodo Dominica facta significent, tractatores sanctarum Scripturarum sufficienter exponunt. Salomon quoque rex et filius regis, qui interpretatus Latine, sonat pacificus, uel pacatus erit, illum denotat de quo Propheta precatur, dicens: Deus, iudicium tuum Regi da, et iustitiam tuam filio Regis . Et paulo post: Orietur, inquit, in diebus  eius iustitia et abundantia pacis, donec extollatur luna; et dominabitur a mari usque ad mare, et a flumine usque ad terminos orbis terre . Quod autem gesta plurima Salomonis, et maxime quod templum Domino cum omni studio et diligentia edificauit, figuram Saluatoris nostri et Ecclesie teneant, non est ignotum. Roboam, impetus populi mei interpretatur, et significat uelocem conuentum populorum ad fidem Christi post incarnationem eius. Quod Propheta in Spiritu preuidens ait: Omnes gentes quascunque fecisti, uenient et adorabunt coram te, Domine, et honorificabunt nomen tuum . Abia, in nostram linguam conuertitur pater dominus, ostenditque illum de quo propheta ait:  Paruulus natus est nobis, et filius datus est nobis, et factus principatus eius super humerum eius, et uocabitur nomen eius admirabilis, consiliarius, Deus fortis, pater futuri seculi, princeps pacis, et reliqua . Asa, tollens siue attollens, significat eum de quo Ioannes dicit: Ecce agnus Dei, ecce qui tollit peccata mundi . Et propheta Ezechiel ex persona Domini de conuocatione gentium loquens, ait: Tollam uos de gentibus, et congregabo uos de uniuersis terris, et inducam uos in terram uestram, ait Dominus Deus . Iosaphat, ipse iudicans, sed melius Dominus iudicabit, interpretari potest: quod illi maxime conuenit, de quo scriptum est: Parauit in iudicio sedem suam, et ipse iudicabit orbem terre in equitate . Et item:  Dominus iudicabit fines terre. Et ipsa ueritas de se ait: Pater non iudicat quemquam, sed omne iudicium dedit filio . Ioram, ubi est excelsus? aut quis est excelsus? sed melius sublimabitur, quem significat, nisi illum de quo ait Isaias: Hec dixit excelsus, et sublimis, habitans in eternitate, et sanctum nomen eius, in excelso, et in sancto habitans, et cum contrito et humili spiritu, ut uiuificet spiritum humilium et cor contritorum?  Et Psalmista ait: Quis sicut Dominus Deus noster, qui in altis habitat, et humilia respicit in celo et in terra?  Et ipse Dominus in Euangelio ait: Nemo ascendit in celum, nisi qui descendit de celo, filius hominis qui est in celo . Ozias, id est, robustus Domini, uel fortitudo Domini, ille est, de quo ipse Saluator  in Euangelio ait: Cum fortis armatus custodit atrium suum, in pace sunt omnia que possidet; si autem fortior illo superueniens, uicerit eum, uniuersa eius arma auferet in quibus confidebat, et spolia illius distribuet . Ipse quippe principem huius mundi eiecit foras, quia: Dextera Domini fecit uirtutem, et fortitudo ac laudatio nostra, Dominus factus est nobis in salutem . Ioatham uero, consummatus, uel perfectus, significat illum de quo dicit Apostolus: Consummatus factus est omnibus obtemperantibus sibi causa salutis eterne . Et ipse in Euangelio ait: Non est discipulus super magistrum . Perfectus autem omnis erit, si sit sicut magister eius . Achaz, id est, continens, siue comprehendens, ille ueraciter est, qui  dixit: Omnia quecunque habet Pater, mea sunt . Et item: Data est mihi, inquit, omnis potestas in celo et in terra . Ipse quippe est manus Dei, omnia continens, de qua dicit propheta: Celum palmo metitur, et terram pugillo concludit . Ezechias, confortauit Dominus, uel fortitudo Domini, interpretatur, illum demonstrans qui discipulis suis ait: In mundo pressuram habebitis; sed confidite, quia ego uici mundum . Et secundum Danielem: Lapis abscisus de monte sine manibus , comminuit testam, ferrum, es, argentum et aurum. Manasses, obliuiosus, eius typum nomine tenet ex cuius persona Ezechiel propheta dixit: Si autem impius egerit penitentiam  ab omnibus peccatis suis, que operatus est, et custodierit uniuersa precepta mea, et fecerit iudicium et iustitiam, uita uiuet, et non morietur, omnium peccatorum eius, que operatus est, non recordabor . Et in Euangelio ipse ad paralyticum ait: Confide, fili, dimittuntur tibi peccata tua . Amon fidelis siue nutricius, ille est de quo dicit Psalmista: Fidelis Dominus in omnibus uerbis suis, et sanctus in omnibus operibus suis . Fidelis autem inde dicitur, quia eius sunt promissa semper uera, que in utramuis sint partem, speranda sunt pariter et pauescenda. Quomodo ergo nutricius sit, ostendit ipse, dicens ad urbem peccatricem: Ierusalem, Ierusalem, que occidis prophetas, et lapidas eos qui ad te missi sunt,  quoties uolui congregare filios tuos, quemadmodum gallina congregat pullos suos sub alas suas, et noluisti?  Iosias, qui interpretatur ubi est incensum Domini, uel in quo est incensum Domini, uel Domini salus, illum significat de quo in Euangelio scriptum est, fugit in montem solus orare . Et item de eo dicit: factus est in agoniam, et prolixius orabat . Quod uero incensum orationem significet, Psalmista testatur dicens: Dirigatur oratio mea sicut incensum in conspectu tuo . Quis autem sit Domini salus Isaias ex persona Domini loquens, ostendit dicens: Terra sicut uestimentum atteretur, et habitatores eius sicut hec interibunt; salus autem mea in sempiternum erit ; ille utique qui, angelo  teste, saluum faciet populum suum a peccatis eorum . Iechonias, preparans, siue preparatio dicit; et illum significat de quo Isaias ait: In nouissimis diebus erit preparatus mons domus Domini in uertice montium, et eleuabitur super colles, et confluent ad eum omnes gentes . Et ipse in Euangelio discipulis suis ait: Si abiero, et preparauero uobis locum, iterum ueniam, et accipiam uos ad meipsum, ut ubi ego sum, et uos sitis . Notandum autem, quod si Ioakim et Ioachin distinguantur, id est, pater et filius, prior Domini resurrectio, sequens Domini preparatio dicitur, que utraque Domino Christo bene conueniunt, quia ipse est, qui secundum prophetarum dicta, et secundum promissionem suam, tertia die a mortuis resurrexit,  nos a peccatorum morte resurgere fecit, et in die iudicii omnes electos suos generaliter resuscitans, ad regnum inuitat eternum, dicens: uenite, benedicti Patris mei, percipite regnum quod uobis paratum est ab origine mundi . Salathiel, in Latinum transfertur petitio mea Deus, et nulli hoc congruentius quam Redemptori nostro conuenit, qui Patrem pro discipulis suis petens, taliter locutus est: Pater sancte, serua eos in nomine tuo, quos dedisti mihi, ut sint unum, sicut et nos . Et ut effectum deprecandi ostenderet, paulo post subdidit, dicens: Non pro his autem rogo tantum, sed et pro eis qui credituri sunt per uerbum eorum in me, ut om nes unum sint, sicut tu Pater in me, et ego in te, ut et ipsi  in nobis sint unum . Zorobabel uero interpretatur ipse Magister Babylonis, id est, magister confusionis. Et quid Babylon melius quam istum mundum significat, qui, post peccatum primi hominis, uariis idolorum cultibus et humane uite erroribus implicatus et confusus erat? Sed Redemptore nostro ueniente, ac regimen in eo suscipiente, cui Pater dixit: Postula a me, et dabo tibi gentes hereditatem tuam, et possessionem tuam terminos terre , confestim ad unius Dei cultum et ad iustitie opera conuersus est, et cepit sub ordine uiuere, qui prius solebat per errorum anfractus deuiare. Abiud, qui interpretatur pater meus iste, uel pater meus est, eius optime gerit figuram de quo in psalmo scriptum est ex persona Patris dicentis: Ipse inuocabit me, Pater meus es tu;  et ego primogenitum ponam illum, excelsum pre regibus terre . Eliacim quoque, qui Latine sonat Dei resurrectio, uel Deus resuscitans, uel Deus resuscitabit, illum topice designat qui in Euangelio ait: Ego sum resurrectio et uita, qui credit in me, etiamsi mortuus fuerit, uiuet . Et item: Hec est, inquit, uoluntas Patris mei, qui me misit, ut omnis qui uidet Filium, et credit in eum, habeat uitam eternam; et ego resuscitabo eum in nouissima die . Azor, hoc est, aditus, plane eum significat, qui dixit: Qui me misit, mecum est, et non reliquit me solum, quia ego que placita sunt ei facio semper . Et item: Pater, inquit, meus usque modo operatur, et ego operor . Et Psalmista ex persona incarnationis eius loquens,  ait: Ecce Deus adiuuat me, et Dominus susceptor est anime mee. Sadoch quoque iustificatus dicitur, et illum exprimit de quo Propheta ait: Iustus Dominus, et iustitiam dilexit, equitatem uidit uultus eius . Isaias uero ex persona Dei Patris taliter loquitur de Christo: Iustificabit ipse iustus seruos meos multos, et iniquitates eorum ipse portabit . Achim, id est, frater meus iste, illum significat qui nostre infirmitatis uoluit esse particeps, ut haberet fratres, de quibus ad Patrem dicere posset: Narrabo nomen tuum fratribus meis, in medio Ecclesie laudabo te . Et in Euangelio de fidelibus suis ipse ait: Quicunque fecerit uoluntatem Patris mei, qui in celis est, ipse meus frater, soror, et mater est . Eliud uero Deus meus iste interpretatur;  sine dubio eum demonstrat de quo in cantico Exodi scriptum est: Iste Deus meus, et honorificabo eum; Deus patris mei, et exaltabo eum . Cuique Isaias ait: uere tu es Deus absconditus, Deus Isrel Saluator . Et cui Thomas post resurrectionem eius loca clauorum tangens, exclamans aiebat: Deus meus, et Dominus meus . Eleazar Deus meus adiutor dicitur. Et Propheta ex parte humanitatis Christi ad Patrem loquitur: Diligam, inquit, te, Domine, uirtus mea, Dominus firmamentum meum, et refugium, et liberator meus. Deus meus, adiutor meus, et sperabo in eum . Matham, donum, uel donans, siue donatus, Latine sonat, et Christum in hoc significat. Nam ille  dicitur donum, quia gratia et ueritas per Iesum Christum facta est , et ipse de se in Euangelio dicit: Sic enim dilexit Deus mundum, ut filium suum unigenitum daret . Donans, quia Deus. Ecce, inquit, dedi uobis potestatem calcandi super serpentes et scorpiones, et super omnem uirtutem inimici . Donatus, quia homo. Ecce ego, inquit, et pueri mei quos mihi dedit Deus . Ioseph, apposuit, siue apponens, illum nimirum demonstrat qui fidelibus suis ait: Ego ueni ut uitam habeant, et abundantius habeant . Et iterum: Ego, inquit, sum pastor bonus, et cognosco oues meas et cognoscunt me mee . Et paulo post ita subiungit: Et alias oues habeo, que non sunt ex hoc ouili, et illas oportet me adducere, et uocem meam audient,  et erit unum ouile et unus Pastor . Maria quoque interpretatur Stella maris, siue amarum mare, et hoc nomen apte competit matri Saluatoris. Ipsa quippe stella maris recte uocatur, quia huic mundo tenebris perfidie et peccatorum obscurato, ueram lucem edidit, de qua Ioannes ait: Erat lux uera que illuminat omnem hominem uenientem in hunc mundum . Hec et amarum mare rite dici potest, quia uoluptates istius mundi ac libidinis luxum, que mare, id est, amaritudo, recte nuncupantur, eo quod ad amaritudinem perpetuam gehenne se sequentes pertrahunt, fecit bene amarescere, cum suo exemplo docuit ab illecebris huius seculi abstinere. Nam cum a primordio mundi nuptie institute sunt, et totus mundus post concupiscentias suas abiit, ista in corde  suo seruare uirginitatem suam statuit, et carnis desideria in se mortificare, celestemque conuersationem in terris habere, ut ei per omnia placeret, cui se seruire probauit. Sciendum quoque est quod Maria, sermone Syro Domina uocatur; et merito illa domina uocatur, que Dominum generare meruit celi et terre, sicut et nobilis ille uersificator in laude eius ait:

Conderis in solio, felix Regina, supremo;
Cingeris et niueis, lactea uirgo, choris.
Et Sedulius in carmine Paschali ita proloquitur:

Gaudia matris habes cum uirginitatis honore,
Nec primam similem uisa es nec habere sequentem,
Sola sine exemplo placuisti femina Christo.

Decursa igitur genealogia Saluatoris, quid quisque  ex interpretatione nominis proprii mystice significaret, breuiter diuinorum librorum testimoniis annotauimus. Nunc ad cetera que idem euangelista de eadem genealogia subsequendo dixerat exponendum ueniamus.

[II.] Omnes, inquit, generationes ab Abraham usque ad Dauid, generationes quatuordecim. Et a Dauid usque ad transmigrationem Babylonis, generationes quatuordecim. Et a transmigratione Babylonis usque ad Christum, generationes quatuordecim.  Quarum diuisionum ratio ita constabit, si ab Abraham prima tessaradecas incipiens, in Dauid finiatur; secunda uero a Dauid, hoc est, iuxta Dauid a Salomone inchoans, in Iechoniam priorem, hoc est, patrem,  qui Ioakim apud Hebreos uocatur, desinat; tertia quoque a Iechonia secundo, id est filio Ioakim, qui Hebraice dicitur Ioachin, initium sumens, usque ad Christum pertingat, ut ipse Christus connumeretur. Quod autem quatuordecim in tota genealogia sunt positi, historice quidem tres Hebraici populi distincti sunt temporum articuli, quorum primo sub patriarchis, et sacerdotibus, et iudicibus ante reges; secundo, sub regibus et prophetis et sacerdotibus; tertio, sub ducibus, et prophetis, et sacerdotibus post reges, conuersatus est. Mystice uero perfecti et diuino carismate pleni, in unum redacti sunt numerum. Nam decem ad decalogum, quatuor ad Euangelium, tria ad Trinitatis respiciunt fidem. Et omnia hec eidem conueniunt sacramento, quia sicut  ter quaterni et deni, siue quater decies terni in numero concordant, ita in fide sancte Trinitatis lex et Euangelium coadiuuantur, et per legem atque Euangelium sancte Trinitatis fides predicatur. Quid autem numerus iste pariter significet quo hec genealogia continetur, non ignobilis est studii inuestigare. Quadragenarius ergo numerus non incongrue typum tenet temporis presentis, quia tempora annorum quadripartitis uicibus currunt, et mundus ipse quatuor partibus terminatur. Quadraginta autem quater habent decem. Porro ipsa decem, ab uno usque ad quatuor progrediente numero, consummantur. In hac autem presenti uita, que temporum cursu quotidie dilabitur, quia regi nos a Christo oportet secundum disciplinam laboriosam, qua flagellat Deus omnem  filium quem recipit , Mattheus per hunc numerum Regem Christum uenisse testatur, addito uidelicet binario numero, qui bene duo Testamenta significare potest. Per hec quidem Christus Dominus uniuersam Ecclesiam suam regit, et sue uoluntatis illi iudicia tribuit, quia quid sibi in prauo displiceat, et quid in bono placeat, euidenter per ea patefacit. Nec non et duo precepta caritatis possumus in binario simili modo intelligere, quia secundum Saluatoris sententiam, in his duobus mandatis tota lex pendet et prophete . Nec est in presenti tempore illa disciplina utilis, si non in ea seruetur feruor caritatis. Possumus et aliter de predicto numero, ad presens Ecclesie tempus pertinente,  quo, Domino cooperante, in spem futuri sabbati laborat, intimare. Septies enim seni, quadraginta duo faciunt. Sex quidem ad opera, septem uero ad requiem significandam pertinere, rarus qui dubitet. Unde bene populus de terra Aegypti saluatus, quadraginta quidem annos moratur in deserto; sed quia sub spe intrandi in requiem sedulus exercetur, septies sena, id est, quadraginta duo uie arctissime castra metatur: quorum ultimo dum Iesum ducem suscepit, mox aperto Iordane, promissas olim sedes deuictis hostibus adiit. Sic et Dominus iehsu quadragesima secunda generatione ex quo mundus etatis prisce tenebras, Abraham credente, discussit, adueniens in carne, baptismi nobis lauacro celi ianuas  pandit, et ipsi perfecto uirtutum cursu, in quo quod non uidemus sperantes per patientiam exspectamus, sub eiusdem  numeri sacramento, post siccatum Christo duce Lethi fluuium, promissa patrie celestis perueniemus ad regna.

 uerum ad istam mortalitatem nobiscum participandam, quia descendentem uoluit significare Mattheus, ideo et ipsas generationes ab Abraham usque ad Ioseph, et usque ad ipsius Christi natiuitatem descendendo commemorauit ab initio Euangelii sui; Lucas autem non ab initio Euangelii sui, sed a baptismo Christi generationes narrat, nec descendendo, sed ascendendo, tanquam sacerdotem in expiandis peccatis magis assignans, ubi eum uox de celo declarauit, ubi testimonium Ioannes ipsi perhibuit,  dicens: Ecce qui tollit peccata mundi . Ascendendo autem transit ad Abraham, et peruenit ad Deum, cui mundati et expiati reconciliamur. Merito et adoptionis originem ipse suscepit, quia per adoptionem efficimur filii Dei, credendo in Filium Dei. Per carnalem uero generationem Filius Dei potius propter nos filius hominis factus est. Satis autem demonstrauit non se ideo dixisse Ioseph filium Heli, quod de illo genitus, sed quod ab illo fuerit adoptatus, cum et ipsum Adam filium Dei dixit, cum sit factus a Deo, sed per gratiam, quam postea peccando amisit, tanquam filius in Paradiso constitutus sit. Quapropter in generationibus Matthei significatur nostrorum peccatorum susceptio a Domino Christo; in generationibus autem Luce significatur abolitio  nostrorum peccatorum a Domino Christo. Ideo eas ille descendens enarrat, iste ascendens. Quod enim dicit Apostolus: Misit Deus Filium suum in imsimilitudinem carnis peccati , hec est susceptio peccatorum; quod autem addidit: Ut de peccato damnaret peccatum in carne , hec est expiatio peccatorum. Proinde Mattheus ab ipso Dauid per Salomonem descendit, in cuius matre ille peccauit: Lucas uero ad ipsum Dauid per Nathan ascendit, per quem prophetam [a 1Kb] Deus peccatum illius expiauit. Ipse quoque numerus quem Lucas exsequitur, certissime prorsus abolitionem indicat peccatorum. Quia enim Christi aliqua iniquitas, qui nullam habuit, non est utique coniuncta iniquitatibus hominum, quas in  sua carne suscepit, ideo numerus penes Mattheum, excepto Christo, est quadragenarius; quia uero iustitie sue Patrisque nos expiatos ab omni peccato purgatosque coniungit, ut fiat quod ait Apostolus: Qui autem adheret Domino unus Spiritus est , ideo in eo numero qui est penes Lucam, et ipse Christus a quo incipit enumeratio, et Deus ad quem peruenit, connumerantur, et fit numerus septuaginta septem, quo significantur omnium prorsus remissio, et abolitio peccatorum, quam etiam ipse Dominus per huius numeri mysterium euidenter expressit, dicens remittendum esse peccanti non solum septies, sed etiam septuagies septies . Nec frustra iste numerus ad peccatorum omnium pertinet  mundationem, si diligentius inquiratur. Denarius quippe tanquam iustitie numerus, in decem preceptis legis ostenditur. Porro peccatum est legis transgressio; et utique transgressio denarii numeri congruenter undenario figuratur. Unde et uela cilicina iubentur in tabernaculo undecim fieri . Quis autem dubitet ad peccati significationem cilicium pertinere? Ac per hoc, quia uniuersum tempus septenario dierum numero uoluit, conuenienter undenario septies multiplicato, ad numerum septuagesimum et septimum cuncta peccata perueniunt. In quo numero etiam fit plena remissio peccatorum, expiante nos carne Sacerdotis nostri, a quo nunc iste numerus incipit, et reconciliante nos Deo, ad quem nunc iste numerus peruenit per Spiritum sanctum, qui in columbe  specie in hoc baptismo, ubi numerus iste commemoratur, apparuit .  Christus ergo quomodo ipso quod tricenarius inchoauit baptismum totius significat Ecclesie sordes expiaturus, eorumdem quoque numerorum mystica cognatio declarat, quia uidelicet triginta equalibus suis partibus computata pariunt amplius duodecim, qui est patriarcharum et apostolorum numerus, et fiunt quadraginta duo. Habent enim partes tricesimam, unum; quintam decimam, duo; decimam, tria; sextam, quinque; quintam, sex; tertiam, decem; dimidiam, quindecim; que simul iuncta quadraginta duo consummant. Ubi mystice, ut diximus, innuitur totam Ecclesie perfectionem in Christi fide et gratia consistere,  quia a patriarchis primo agnita, uoce apostolorum est latius diffamata, nec esse nomen sub celo in quo oporteat nos saluos fieri, quomodo in quadraginta duobus nulla est particula, que non equalibus tricenarii numeri contineatur in partibus. Tricenarius ergo numerus suis partibus quadragesimum complet et secundum, quia Dominus Ecclesiam sui baptismatis sacramentis et nunc laborantem temporaliter munit et finitis laboribus ad requiem eternaliter perducit. Nec mirandum est quod Lucas a Dauid usque ad Christum plures successiones, Mattheus pauciores, hoc est, iste quadraginta duas, ille quadraginta quatuor posuit, cum per alias personas generationem fateamur esse decursam. Potest enim fieri, ut alii longeuam transegerint uitam, alterius  uero generationis uiri immatura etate decesserint, cum uideamus complures senes cum suis nepotibus uiuere, alios uero uiros statim filiis obire susceptis. Post enumeratas generationes Mattheus ita sequitur.

[III.] Christi autem generatio sic erat. Hec sententia bifarie poni potest, id est, ut siue ad enumeratam superius genealogiam respiciat, quam ita Euangelista in capite Euangelii sui inchoauit: Liber generationis Iesu Christi filii Dauid, filii Abraham, et sic per generationes singulorum uadens, usque ad Ioseph uirum Marie, de qua natus est iehsu, qui uocatur Christus. Sicque finita serie generationum quasi rememorando dixit: Christi autem generatio sic erat, ac si diceret: Sic ordo humane generationis Christi per parentes eius, usque ad Deum peruenit. Siue ad  id iungatur quod subsequitur de desponsatione matris eius, quomodo, antequam iungeretur suo, inuenta est in utero habens de Spiritu sancto, ut quantum generatio Christi a ceteris distet aperiatur, cum ceteri per coniunctionem maris et femine solitam, ipse autem per uirginem utpote Dei Filius nascebatur in mundum.  Si autem aliquis querendum putat cum Ioseph non sit pater Domini Saluatoris, quid pertineat ad eum generationis ordo deductus usque ad Ioseph, sciat primum non esse consuetudinis Scripturarum ut mulierum in generationibus ordo texatur. Deinde ex una tribu fuisse Ioseph et Mariam, unde ex lege eam accipere cogebatur, ut propinquam et quod simul censentur in Bethlehem uti de una stirpe generati.

 Cum esset desponsata mater eius Maria Ioseph. Quare autem non de simplici uirgine, sed de desponsata, concipitur Saluator, hec ratio est. Primum ut per generationem Ioseph origo Marie monstraretur; secundo, ne lapidaretur a Iudeis ut adultera; tertio ut in Aegyptum fugiens haberet solatium mariti. Ignatius etiam quartam addidit causam, cur a sponsa conceptus sit, ut partus, inquiens, celaretur diabolo, dum eum putat non de uirgine generatum, sed de uxore.

Antequam conuenirent inuenta est in utero habens de Spiritu sancto  Hoc quemadmodum factum sit, quoque ordine, uel in qua ciuitate sit celebrata conceptio, quod Mattheus hic pretermisit, Lucas sufficienter exposuit, post commemoratum conceptum  Ioannis ita narrans: In mense, inquit, sexto missus angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph, de domo Dauid, et nomen uirginis Maria. Et ingressus angelus ad eam dixit: Aue, gratia plena, Dominus tecum, benedicta tu in mulieribus, etc. ; que sequuntur de conceptione eius, et de aduentu Spiritus sancti super eam, et de obumbratione uirtutis Altissimi. Quod ergo secundum Lucam angelus promisit futurum, hoc Mattheus narrat esse completum.

Inuenta est autem in utero habens de Spiritu sancto, a nullo uidelicet alio quam Ioseph, qui licentia maritali future uxoris pene omnia nouerat; ideo tumentem eius uterum mox curioso deprehendit intuitu.  In eo quippe quod ait: Antequam conuenirent, uerbo conueniendi non ipsum concubitum, sed nuptiarum, que precedere solent, tempus insinuat, quando ea que prius sponsata fuerat esse coniux incipit. Ergo antequam conuenirent, dicit antequam nuptiarum solemnia rite celebrarent, inuenta est in utero habens de Spiritu sancto. Siquidem memorato ordine post ea conuenerunt, quando Ioseph ad preceptum angeli accepit coniugem suam, sed non concumbebant, quia sequitur, et non cognoscebat eam.

Ioseph autem uir eius cum esset homo iustus et nollet eam traducere, uoluit occulte dimittere eam. Scriptum est, si quis fornicarie coniungitur unum corpus efficitur, et in lege preceptum est non solum reos, sed et conscios criminum obnoxios esse peccato.  Quomodo Ioseph cum crimen celat uxoris iustus dicitur? Illa quippe iustitia Ioseph iustus erat, que ante Dominum iustitia est, que aliena a misericordia non est, que ex mentis simplicitate formatur, que gratie concordat et ex fide est.  Non illa que apud homines falso iustitia dicitur, et uel ex affectu humani fauoris simulate profertur uel a crudelitate animi prolata sine discretione exercetur. Igitur erat in uerbo iustus, in facto iustus, in legis consummatione, iustus in initio gratie. Ideo eam dimittere uolebat quoniam uirtutem mysterii et sacramentum quoddam magnificum in eadem cognoscebat, cui adproximare sese indignum estimabat. Nam et in Isaia legerat uirginem de domo Dauid esse concepturam et parituram Dominum, de qua etiam  domo nouerat genus duxisse Mariam, atque ideo non diffidebat in ea prophetiam hanc implendam esse. Ergo humilians se ante tantam et tam ineffabilem rem, querebat se longe facere, sicut et beatus Petrus, Domino se humilians aiebat: Recede a me, Domine, quoniam homo peccator sum .  Sed si sic eam occulte dimitteret, neque acciperet coniugem et illa sponsa pareret, nimirum pauci essent qui eam uirginem et non potius autumarent esse meretricem. Unde consilium Ioseph repente consilio meliore mutatur, ut uidelicet ad conseruandam Marie famam ipse eam celebrato nuptiarum conuiuio coniugem acciperet, et castam perpetuo custodiret. Maluit namque Dominus aliquos modum sue generationis ignorare, quam castitatem infamare genitricis.

 Hec autem eo cogitante ecce angelus Domini in somnis apparuit ei dicens.  Sciendum est quia in duobus modis locutio diuina distinguitur; aut per semetipsum namque Dominus loquitur, aut per creaturam angelicam eius ad nos uerba formantur. Sed cum per semetipsum loquitur, sola nobis ui interne inspirationis aperitur. Et de uerbo eius sine uerbis ac syllabis cor docetur, quod auditum aperit et habere sonitum nescit, sicut legitur in Actis apostolicis, quod Spiritus sanctus Philippo dixerit: Adiunge te ad currum. Et cum ad euocandum Petrum timentes Dominum milites Cornelius direxisset, in mente proculdubio a Spiritu Petrus audiuit: Ecce tres uiri querunt te . Cum uero per angelum Dominus uoluntatem suam indicat, aliquando eam  uerbis sine ulla imagine demonstrat, sicut Domino dicente: Pater, clarifica Filium tuum, ut et Filius tuus clarificet te , protinus respondetur, clarificaui, et iterum clarificabo. Aliquando rebus sine uerbis, sicut et Ezechiel electri speciem uidit in medio ignis , quod significat incarnationem Christi. Electrum quippe ex auri argentique metallo miscetur, in qua permistione argentum quidem clarius redditur, sed tamen fulgor auri temperatur. Quid ergo in electro nisi mediator Dei et hominum demonstratur, qui dum in semetipso diuinam humanamque naturam composuit, et humanam per Deitatem clariorem reddidit, et diuinam per humanitatem nostris aspectibus temperauit. Aliquando  rebus simul et uerbis, cum quibusdam motibus insinuat hoc quod sermonibus narrat. Quid est enim, quod post peccatum hominis in paradiso Dominus non iam stat, sed ambulat, nisi quod irruente culpa se a corde hominis motum demonstrat, sicque nequitiam suam cecis mentibus non solum sermonibus, quibus eos increpauit, sed etiam rebus aperuit. Aliquando imaginibus, oculis cordis ostensis, sicut Iacob subnixam celo scalam dormiens uidit , et Petrus linteum reptilibus et quadrupedibus plenum, in extasi raptus aspexit . Aliquando imaginibus ante corporeos oculos ad tempus exstare adsumptis, sicut Abraham non solum tres uiros uidit, sed in domum accepit, insuper etiam cibauit . Aliquando celestibus  substantiis, sicut baptizato Domino scriptum est, quia de nube uox sonuit dicens: Hic est Filius meus dilectus, in quo mihi complacuit . Aliquando terrenis substantiis, sicut cum Balaam corripuit, in ore asine humana uerba formauit . Aliquando simul terrenis et celestibus substantiis Dominus per angelos loquitur, sicut coram Moyse in monte ignem rubumque sociauit, significans se doctorem eius populi fore, qui et legis flammam perciperet, et tamen peccati spinam nequaquam uitaret, uel quod ex illo populo exiret, qui in igne deitatis dolores carnis nostre quasi rubi spinas susciperet, et inconsumptam humanitatis nostre substantiam etiam in ipsa diuinitatis flamma seruaret. Nonnunquam uero humanis cordibus etiam  per angelos Dominus secreta eorum presentia uirtutem sue aspirationis infundit. Unde Zacarias ait: Et dixit ad me angelus, qui loquebatur in me ; dum ad se quidem, sed tamen in se loqui angelum dicit, liquido ostendit quod is qui ad ipsum uerbum faceret per corpoream speciem extra non esset. Unde et paulo post subdidit: Et ecce angelus qui loquebatur in me, egrediebatur.  Quomodo autem angelus Ioseph apparuerit demonstratur, cum dicitur in somnis, id est quomodo Iacob scalam uidit per imaginationem uidelicet oculis cordis ostensam. Quid autem idem angelus apparens dixerit ostendit cum subinfert.

Ioseph, fili Dauid, noli timere accipere Mariam coniugem tuam. Ideo Ioseph filius Dauid esse dicitur,  ut Maria quoque de stirpe Dauid monstraretur, iuxta illud quod scriptum est, nemo copuletur uxori nisi de tribu sua: Noli, inquit, timere accipere Mariam coniugem tuam. Ne timueris nec trepidaueris, nec conturberis, sed securas et intrepidus accipe secundum legis preceptum uxorem tibi nominatam, et secundum nuptiarum consuetudinem et coniunctionem longe alienam; cur autem non debuerit uereri eam accipere ostendit cum dicit:

Quod enim in ea natum est de Spiritu sancto est. Quibus profecto uerbis modus conceptionis eius et dignitas Patris edocetur, quia uidelicet de Spiritu sancto conceperit et paritura sit Christum. Nec tamen Christum esse filium Spiritus sancti dicere licebit,  quia unicus iste est Dei Patris omnipotentis secundum diuinam atque humanam substantiam.  Nam Dominus noster iehsu Christus in quantum Deus est omnia per ipsum facta sunt ; in quantum autem homo, et ipse factus est, sicut dicit Apostolus: Factus est ex semine Dauid secundum carnem , sed cum illam creaturam quam uirgo concepit et peperit, quamuis ad solam personam Filii pertinentem, tota Trinitas fecerit, neque enim separabilia sunt opera Trinitatis, cur in ea facienda solus Spiritus sanctus nominatus est? Cum itaque de aliquo nascatur aliquid etiam non eo modo ut sit filius, nec rursus omnis qui dicitur filius de illo sit natus cuius dicitur filius; profecto modus quo natus est Christus de Spiritu sancto non  sicut filius, et de Maria uirgine sicut filius, insinuat nobis gratiam Dei, qua homo nullis precedentibus meritis in ipso exordio nature sue quo esse cepit uerbo Deo copularetur in tantam persone unitatem, ut idem ipse esset Filius Dei, qui filius hominis, et filius hominis qui Filius Dei, ac sic in nature humane susceptione fieret quodammodo ipsa gratia illi homini naturalis, que nullum peccatum posset admittere. Que gratia propterea per Spiritum sanctum fuerat significanda, quia ipse proprie sic est Deus, ut dicatur etiam Dei donum.

Pariet autem filium et uocabis nomen eius Iesum. Ac si diceret: uirgo generat, et tu hunc uocabis Iesum, hoc est, uocabis quod ante fuit, quod ante secula nominatum est; non tu ei pones nomen, nec ex te ei uocabulum constitues, sed nomina et uoca exsultando  Iesum, id est, Saluatorem; Saluatorem eum esse testare, nec ex tempore cepisse saluare, sed iam antiquissimum Saluatorem esse.

Ipse enim saluum faciet populum suum a peccatis eorum.  iehsu Hebreo sermone Saluator dicitur. Etymologiam ergo nominis euangelista signauit dicens: uocabis nomen eius Saluatorem, quia ipse saluum faciet populum suum. Duo enim per hoc uerbum preclara signantur, quod et Deus fuerit et Dominus prius ante incarnationem Christus. Et quod populus eius ab ipso saluandus iam tunc annuntiabatur.  Non populus ille perfidus, carnalis uidelicet Isrel de quo scriptum est: In propria uenit, et sui eum non receperunt . Et Isaias in persona Christi dicit: Tota die expandi manus meas  ad populum non credentem et contradicentem mihi . Sed ille populus de quo Dominus per prophetam ait: uocabo non plebem meam, plebem meam; et non misericordiam consecutam misericordiam consecutam. Et erit in loco ubi dictum est non plebs mea uos, ibi uocabuntur filii Dei uiui , quia quos presciuit et predestinauit hos uocauit, et quos uocauit, hos et iustificauit, quos autem iustificauit, illos et magnificauit ; et ideo dictum est: Ipse saluum faciet populum suum a peccatis eorum, ut uere Deus. Dei enim est uirtutis a peccato saluare, uel peccata dimittere. Iste ergo filius Dei habens populum suum, ipsum uenit, ut dictum est,  liberare a peccatis atque saluare, siue ex Iudeis, siue ex gentibus hominum fidelium atque credentium turbam, sanguine uidelicet suo cunctos redimens, morte sua de mortis eos liberans potestate.

Hoc autem totum factum est ut adimpleretur quod dictum est a Domino per prophetam dicentem: Ecce uirgo in utero habebit et pariet filium et uocabunt nomen eius Emmanuel, quod est interpretatum nobiscum Deus. Hoc autem totum factum est, dicit; quid totum? Hoc est, quod angelus ad uirginem missus est, quod ipsa uirgo suo propinquo desponsata fuit, quod casta seruata est, quod angelus Ioseph per somnium uisus est, quod Mariam accipere iussus est, et pueri nomen uocare Iesum, et ad quid illud? Ut uirgo totius mundi pareret salutem et uirgo intacta  in perpetuum perseueraret. Ut adimpleretur, ait, quod dictum est a Domino per prophetam dicentem.  Adhibet autem euangelista partui uirginali etiam prophetici sermonis exemplum, ut tante miraculum maiestatis eo certius crederetur, quo hoc non solum ipse factum crederet, sed etiam a propheta predictum recoleret. Nam et huic euangeliste, id est, Mattheo, moris est omnia que narrat etiam propheticis affirmare testimoniis. Scripsit namque Euangelium suum, sicut superius diximus, ob eorum uel maxime causam, qui ex Iudeis credebant, nec tamen legis ceremoniis quamuis renati in Christo ualebant euelli. Et propterea satagebat eos a carnali legis et prophetarum sensu ad Spiritalem, que de Christo est, erigere, quatenus sacramenta fidei Christiane tanto securius perciperent,  quanto hec naturalia esse quam que prophete predixerant agnoscerent. Ecce, inquit. Hoc ipsum quod dicit, ecce, admirantis est tanti mysterii magnitudinem, ut omnes uelut ex somno suscitati, ad hoc dictum euigilent.  Ecce, ait, uirgo in utero habebit et pariet filium. Pro eo quod euangelista Mattheus dicit in utero habebit, in propheta scriptum est, in utero accipiet, sed quia propheta futura predicit, significat quod futurum sit, et scribit accipiet; euangelista uero quia non de futuro, sed de preterito narrat historiam, mutauit accipiet et posuit habebit, qui enim habet nequaquam accepturus est. Sequitur: Et uocabunt nomen eius Emmanuel, quod est interpretatum nobiscum Deus.  uocant nomen eius prius angeli psallentes in eius natiuitate atque  gaudentes, sicut Deum omnium et Regem pacis ad homines uenientem. Deinde apostoli unigeniti Filii Dei dominationem atque uirtutem omnibus gentibus predicantes. Ad hec et sancti martyres contra ignes et gladios usque ad mortem resistentes. Deinde cuncti credentes hoc ipsum nomen usque ad consummationem seculi memorantes atque laudantes.  Nomen quippe Saluatoris, quo nobiscum Deus a propheta uocatur, utramque naturam unius persone ipsius significat. Qui enim ante tempora natus ex Patre Deus est, ipse in plenitudine temporum Emmanuel, id est, nobiscum Deus, in utero matris factus est, quia nostre fragilitatem nature in unitatem  persone sue suscipere dignatus est, quando uerbum caro factum est et habitauit in nobis.

Exsurgens autem Ioseph a somno fecit sicut precepit ei angelus Domini, et accepit coniugem suam et non cognocebat eam. Accepit eam ad nomen coniugis ob causas quas prediximus, et non cognoscebat eam ad opus coniugale ob arcana que didicerat.

Donec peperit filium suum primogenitum.  Interdum donec uerbum sacra eloquia pro coniunctione presumunt, qua uel et, uel ut, indicari potest. Et ideo scriptum est, donec peperit filium suum, id est, et peperit filium suum.  Cognoscitur itaque Maria post partum, id est, transit in coniugis nomen; cognoscitur autem, non admiscetur.  Nemo itaque intelligendum putet, quasi post natum  filium eam Ioseph cognouerit, ut Heluidiani peruersissime opinantur. Qui dicunt inde ortos esse eos quos fratres Domini Scriptura appellat, assumentes hoc in adiutorium sui erroris, quod primogenitus nuncupatur Dominus; sed, quod catholica pietas docet, sentiendum est parentes nostri Saluatoris intemerata fuisse semper uirginitate preclaros, et non filios, sed cognatos eorum, fratres Domini, consueto Scripturarum more nuncupari. Atque ob id euangelistam, an post natum Filium Dei eam cognouerit dicere non curasse, quia nulli de hoc ambigendum putauerit. Et reuera nulli ambigendum est, quod iusti coniuges, quibus in uirginitatis castimonia permanentibus Dei Filium nasci singulari gratia datum est, nullatenus ex eo castitatis iura temerare et  templum Dei sacrosanctum sue semine corruptionis attaminare potuerunt. Notandum quoque quod primogeniti non, iuxta hereticorum opinationem, soli sunt quos fratres sequuntur alii, sed, iuxta auctoritatem Scripturarum, omnes qui primi uuluam aperiunt, siue fratres eos aliqui, seu nulli sequantur. Attamen Dominus speciali ratione potest primogenitus dictus intelligi, iuxta hoc quod in Apocalypsi dicit de illo Ioannes: Qui est testis fidelis, Primogenitus mortuorum, et princeps regum terre.  Et apostolus Paulus: Nam quos presciuit et predestinauit conformes fieri imaginis Filii sui, ut sit ipse primogenitus in multis fratribus . Primogenitus quippe mortuorum uocatur, quia post multos licet fratres incarnatus, primus omnium surrexit a  mortuis, et uiam de morte credentibus uite celestis aperuit.

Primogenitus in multis fratribus, quia quotquot receperunt eum, dedit eis potestatem filios Dei fieri ; quorum recte primogenitus appellatur, quia omnes adoptionis filios etiam et illos qui incarnationis eius tempora nascendo precesserunt, dignitate pregreditur. Siquidem possunt illi cum Ioanne ueracissime testari: Quia qui post nos uenit, ante nos factus est, id est, post nos quidem in mundo genitus est, sed merito uirtutis et regni primogenitus omnium nostrum iure uocatur. Qui et in ipsa diuina natiuitate non inconuenienter potest primogenitus dici, quia priusquam creaturam faciendo gigneret  aliquam, ceternum sibi Pater genuit Filium; priusquam uerbo ueritatis adoptionis sibi filios redimendo gigneret aliquos, ceternum sibi Pater eternus genuit uerbum. Unde ipsum uerbum, ipse filius, Dei uidelicet uirtus et Sapientia, loquitur: Ego ex ore altissimi prodiui, primogenita ante omnem creaturam . Peperit ergo Maria filium suum primogenitum, id est, sue substantie filium. Peperit eum qui et ante omnem creaturam Deus de Deo natus erat, et in ea qua creatus est humanitate omnem merito creaturam preibat. Sequitur:

Et uocauit nomen eius Iesum. Non quod statim post partum ei nomen hoc imposuerit, id est, Iesum, licet hoc ante conceptum eius angelica siue prophetica predicerent oracula; sed, sicut Lucas in  Euangelio suo euidenter insinuat, certum temporis terminum denotans, secundum id quod in lege preceptum est. Postquam, inquit, consummati sunt dies octo, ut circumcideretur puer, uocatum est nomen eius iehsu, quod uocatum est ab angelo priusquam in utero conciperetur . iehsu quoque Hebraice, Latine Salutaris, siue Saluator, ut superius dictum est, interpretatur, cuius uocationem nominis prophetis liquet esse certissimam; Unde sunt illa magno desiderio uisionis eius cantata. Anima autem mea exsultauit in Domino, et delectabitur in salutari eius ; Defecit in salutari tuo anima mea ; Et, Ego autem in Domino gloriabor, gaudebo in Deo Iesu meo . Et maxime illud: In nomine tuo saluum me fac . Ac  si diceret: Nominis tui gloriam, qui Saluator uocaris, in me saluando clarifica. iehsu ergo nomen est Filii, qui ex uirgine natus est, angelo exponente, significans quod ipse saluet populum suum a peccatis eorum. Qui autem saluat a peccatis, id est, a corruptionibus mentis et corporis, que ob peccata contingunt, nec non et ab ipsa morte in perpetuum saluabit.



CAPUT II. De natiuitate Christi in Bethlehem Iuda, et magis; de fuga in Aegyptum et nece infantum, etc.

[I.] Cum ergo natus esset iehsu in Bethlehem Iuda, in diebus Herodis regis.  De natiuitate quidem Domini in Bethlehem Mattheus Lucasque consentiunt; sed quomodo et qua causa ad eam uenirent  Ioseph et Maria, Lucas exponit, Mattheus pretermittit. Quomodo, et illud quod angelus pastoribus natum, et in presepi positum nuntiauerat; et quod multitudo militie celestis facta est cum angelo laudantium Dominum; et quod uenerunt pastores, et uiderunt uerum esse quod eis angelus nuntiauerat; et quod die circumcisionis sue iehsu nomen acceperit, Luca per ordinem narrante, Mattheus tacet. Sicut contra de magis, stella duce, ab Oriente uenientibus ad Herodem, et Regem natum querentibus, oblatisque muneribus, et de reditu eorum, Lucas tacet, Mattheus dicit. Natus est ergo Dominus iehsu in ciuitate que Bethlehem Iuda dicitur, ad differentiam alterius que in Galilea habetur in tribu  Zabulon; sub Herode rege, qui primus de alienigenis in gente Iudeorum rex fuit, principatum semper, usque ad illud tempus de propria eorum gente tenentibus, iuxta illud, quod Iacob patriarcha olim ipsis predixerat: Non auferetur, inquit, sceptrum de Iuda, et duic de femoribus eius, donec ueniet qui mittendus est, et ipse erit exspectatio gentium . Fuit autem hic Herodes filius cuiusdam Antipatris, paternum genus ex Idumeorum gente, ex Arabum uero materni sanguinis originem ducebat. A Romanis quoque et Augusto potestatem regni in Iudeis accipiens, postquam Hircanus, pontifex eorum a Parthis captus et translatus est. Notandum autem quod sicut Abraham, cui Christus promissus est, quadragesimo secundo anno Nini primi regis Assyriorum  natus est, ita Christus quadragesimo secundo anno Augusti Cesaris, qui primus monarchiam tenuit, emenso, natus est. Nec hoc uacat a mysterio; concordat enim in numero natiuitas patriarche ac Saluatoris nostri, et ordo genealogie inter ipsos per euangelistam Mattheum enumerate. Nec onerosum debet esse lectori, si res mirande que temporibus Augusti in testimonium aduentus Saluatoris nostri exstiterunt breuiter commemorentur.

Nam cum primo, C. Cesare auunculo suo interfecto, ex Apollonia rediens, Urbem ingrederetur hora circiter diei tertia, repente lucido ac puro et sereno celo circulus ad speciem celestis arcus orbem solis ambit, quasi eum unum ac potentissimum in hoc mundo solumque clarissimum in orbe monstraret,  cuius tempore uenturus esset ad sancte Trinitatis fidem predicandam, qui ipsum solem solus mundumque totum et fecisset et regeret. Quod autem Augustus triginta millia seruorum dominis reddidit, et sex millia quorum domini non exstabant in crucem egit, significat eum ipsis temporibus uenturum, cuius seruituti quicunque se rite manciparent, et digne in sancte Trinitatis fide operantes decalogum legis implerent, in eternum ipsi per Domini sui gratiam uiuerent, illos uero qui, eius dominatum spernentes, per sex etates huius seculi, uariis uitiis se implicantes, aberrauerunt, perpetuo cruciatu omnes esse puniendos. Hoc uero quod Augusto Urbem ingresso in perpetuum illi tribunitia potestas manere  a senatu decretum est, et his diebus trans Tiberim, e taberna meritoria fontem olei terra exundauit, ac per totum diem largissimo riuo fluxit, quid euidentius in eo significatur, quam quod Christo mundum intrante , per totum diem, hoc est per omne tempus Romani imperii, imo usque ad finem mundi a Christo Christianos fieri, unctos ab uncto, et ipsos de meritoria taberna, hoc est, de hospita largaque Ecclesia, affluenter et incessabiliter processuros. Illud quoque quod Augustus legiones suas ad tutamen orbis terrarum distribuisset, ouansque omnia superiora populorum debita donanda, litterarum etiam monumentis abolitis, censuisset, significat  quod Christus ipsis temporibus natus, predicatoribus suis orbem terrarum tuendum contra perfidiam distribuit, et iussit predicari in nomine eius penitentiam et remissionem peccatorum in omnes gentes.

Quod autem predictus Cesar, uictor ab Oriente rediens, quinto Idus Ian. Urbem triumphans ingressus est, ac tunc primum ipse Iani portas, sopitis finitisque omnibus bellis ciuilibus, clausit, hoc die primum Augustus consalutatus est , et ex ea die summa rerum ac potestatum penes unum esse cepit et mansit, quod Greci uocant; porro hunc esse eumdem diem quem Epiphaniam, id est apparitionem, siue manifestationem  Dominici sacramenti obseruamus, nemo credentium nescit. Et quid hoc aliud demonstrat, quam hunc occulto quidem gestorum ordine ad obsequium preparationis eius predestinatum fuisse, ut eo die quo ille manifestandus mundo post paululum erat, qui idololatriam, clausis idolorum templis, compescuit, et pacem ueram cunctis terris atque unitatem religionis obtulit, in ipso iste et pacis signum preferret, et potestatis nomen assumeret? Quod ergo his temporibus solis eclipsis facta est et fames ualida in Romano imperio, solis iustitie et panis uite testatur aduentum. Et merito tunc sol mundanus defectionem patitur, et penuria corporei uictus erat, quando lux uera uenit, que illuminat omnem hominem uenientem in hunc mundum, et ille cibus ac  potus de celis datus est, de quo qui gustauerit non esuriet, neque sitiet in eternum. Itaque expletis annis ab exordio mundi 5199, Cesar Augustus ordinatione Dei totum orbem terrarum ab Oriente in Occidentem, a Septentrione in Meridiem, ac per totum Oceani circulum omnes gentes una pace composuit. Cui cum domini nomen per adulationem mimus in ludo deferret, uniuersique exsultantes, quasi ei iuste dictum sit, approbauissent, abiecit, ac grauissimo compescuit edicto. Et merito, quia eodem tempore, id est eo anno, uerus Dominus natus est Christus, cuius aduentui pax ista famulata est. In cuius ortu, audientibus hominibus, exsultantes angeli cecinerunt: Gloria in excelsis Deo, et in terra pax hominibus  bone uoluntatis. Qua quidem natiuitate in Bethlehem celebrata, Mattheus de magorum aduentu subiungit, dicens:

Ecce magi ab Oriente uenerunt Ierosolymam dicentes: Ubi est, qui natus est rex Iudeorum? Magi sunt, qui de singulis rebus philosophantur, sed consuetudo sepe et sermo communis magos pro maleficis accipit. Qui aliter tamen habentur apud gentem suam, eo quod sunt philosophi Chaldeorum, et ad artis huius scientiam reges quoque et principes eiusdem gentis omnia faciunt. Unde et in natiuitate Domini Saluatoris ipsi primum ortum eius intellexerunt, et uenientes in sanctam Bethlehem adorauerunt puerum, stella desuper ostendente, sicut et illi Ierusalem uenientes dixerunt.

 uidimus enim stellam eius in Oriente, et uenimus adorare eum. Ad confusionem Iudeorum, ut natiuitatem Christi a gentibus discerent, oritur stella in Oriente, quam futuram, Balaam, cuius successores erant, uaticinio nouerant, sicut in Numeris legitur. Ait enim inter cetera sic: Orietur stella ex Iacob, et exsurget homo ex Isrel.  Idcirco autem magi apud Isrel precipue natum regem requirunt, quia per Balaam de Isrel nasciturum eum audierunt.  Noua enim stella nouum aduentasse hominem reuelabat. Quibus uero radiis, quantoue lumine illam Domini stellam antiqua credimus tunc inter astra fulsisse! Quantum in splendore precessit, tantum preibat in munere. Que uelut quidam totius orbis oculus, caligantis mundi ueterem nouauit aspectum.   Sed querendum nobis est quidnam sit quod Redemptore nato, pastoribus in Iudea angelus apparuit, atque ad adorandum hunc ab Oriente magos, non angelus, sed stella perduxit. Quia scilicet Iudeis tanquam ratione utentibus rationale animal, id est angelus, predicare debuit; gentiles uero, quia ratione uti nesciebant, ad cognoscendum Dominum non per uocem, sed per signa perducuntur. Unde etiam per Paulum dicitur: Prophetia fidelibus, non infidelibus; signa autem infidelibus, non fidelibus . Et notandum quod Redemptorem nostrum cum iam perfecte esset etatis eisdem gentibus apostoli predicant, eumque paruulum et necdum per humani corporis officium loquentem stella gentibus denuntiat. Quia nimirum  rationis ordo poscebat ut et loquentem Dominum loquentes nobis predicatores innotescerent, et necdum loquentem elementa muta predicarent.

Audiens autem Herodes rex turbatus est, et omnis Ierosolyma cum eo. Celi Rege nato, rex terre turbatus est, quia nimirum terrena altitudo, confunditur cum celsitudo celestis aperitur.  Et frustra Herodes turbatur suspicionibus, falsis necquidquam agitatur, inuidie stimulis inflammatur, et ob hoc natum Regem occidere conatur. Inanis est ista turbatio et uana prorsus cogitatio; Rex iste qui natus est non uenit reges superare pugnando, sed moriendo mirabiliter subiugare. Nec ideo natus est, ut Herodi succedat, sed ut in eum mundus fideliter credat. uenit enim non ut pugnet uiuus, sed  ut triumphet occisus. Nec uenit ut sibi de aliis gentibus auro exercitum querat, sed ut pro saluandis gentibus pretiosum sanguinem fundat. Quod autem dicit turbato Herode totam Ierusalem simul cum illo turbari, siue adulationis fauore hoc factum esse credimus, ut membra iniquo capiti consentiant, sicut scriptum est: Amici diuitum plurimi, et diuiti decepto multi recuperatores. Locutus est superbe et iustificauerunt illum ; siue animi odio, eo quod legerent in prophetia Balaam: De Iacob erit, qui dominetur, et perdat reliquas ciuitates.

Et congregans omnes principes sacerdotum et Scribas populi, sciscitabatur ex eis ubi Christus nasceretur. In uerbo congregandi diligentiam inquirentis  ostendit. Congregauit enim eos ut probaret utrum legis peritiam haberent, et in Testamento diuinitus conscripto celestis regis natiuitatem potuissent predictam inuenire, et fortasse ut uideret utrum tale eius nuntium letos, an tristes faceret. Christum enim eum nominat, quia nouit Iudeorum more reges oleo perungi.

At illi dixerunt, in Bethlehem Iuda. Sic enim scriptum est per prophetam: Et tu Bethlehem terra Iuda nequaquam minima es in principibus Iuda. Ex te enim exiet dux, qui reget populum meum Isrel . Michee utuntur testimonio in quo arguuntur nimie obliuionis, quod non eisdem uerbis quibus propheta dixerat, utuntur. Ita enim ait propheta: Et tu Bethlehem Ephrata nequaquam paruula es in  millibus Iuda. Ex te mihi egredietur qui sit dominator in Isrel.  Quid enim tam cecum, quid tam lucis alienum quam illi sacerdotes et Scribe Isrelitarum fuerunt? qui percontantibus magis, et Herode querente ubi Christus secundum Scripturarum testimonium nasceretur, hoc responderunt de prophetico eloquio, quod indicabat stella de celo. Que utique potuerat mages Ierosolymis pretermissis usque ad cunabula pueri sicut postmodum fecit, sua significatione perducere, nisi ad confutandam Iudeorum duritiam pertinuisset ut non solum ductu sideris, sed etiam ipsorum professione innotesceret natiuitas Saluatoris. Nam ab Herode requisiti, locum natiuitatis eius exprimunt, quem Scripture auctoritate didicerunt.  Et testimonium proferunt quo Bethlehem  honoranda natiuitate noui ducis ostenditur, ut ipsa eorum scientia et illis fieret ad testimonium damnationis, et nobis ad adiutorium credulitatis.

Tunc Herodes clam uocatis magis diligenter didicit ab eis tempus stelle, que apparuit eis, et mittens eos in Bethlehem dixit: Ite et interrogate diligenter de puero, et cum inueneritis renuntiate mihi, ut et ego ueniens adorem eum.  Herodis mens, et facta conueniunt, quia liuorem quem tenebat in corde, forinsecus ostendit in opere. Clam uocat semotis Scribis et sacerdotibus magos, quia intestinum dolorem occultabat intrinsecus. Diligenter didicit ab eis tempus stelle, quia necem Saluatoris meditabatur in mente; finxit se uultu et uerbis eum adorare uelle, quem inuida cogitatione tractabat occidere. Cuius  quidem personam omnes hypocrite tenent.  Quia dum ficte Dominum querunt, inuenire illum nunquam merentur. Superfluo, Herodes, timore turbaris, et frustra in suspectum tibi puerum seuire moliris. Non capit Christum regia tua, nec mundi Dominus potestatis tue sceptri est contentus angustiis. Quem in Iudea regnare non uis, ubique regnat. Et felicior ipse regnares si eius imperio subdereris. Cur sincero officio non facis, quod subdola falsitate promittis? Perge cum magis, et uerum regem suppliciter adorando uenerare.

Qui cum audissent regem, abierunt. Et ecce stella quam uiderunt in Oriente, antecedebat eos usque dum ueniens staret supra ubi erat puer. uenit, inquit, et  stetit ubi erat puer. Nunquid non dicere et clamare uidebatur: Hic, hic puer quem natum testabar a celo. Hic est rex ille magnus qui uenit celesti imperio regnum sociare terrenum. uere stella hec Dominice natiuitatis ministra est, que tanto est Chaldeos obsecuta famulatu, ut in inquirendo Christo non solum eos moneret e celo, sed et ducatum illis preberet in terris. Hec stella nunquam ante apparuit, quia nunc eam puer iste creauit, et magis ad se uenientibus preuiam deputauit, que peracto obsequio mox esse desiit.

uidentes autem stellam gauisi sunt gaudio magno ualde.  Gaudebant namque magi non inde solum, quod stellam uiderant et regem natum cognouerant, imo quod eos usque ad illum perducebat,  cuius desiderio iamdum accensi erant. Unde scriptum est: Gauisi sunt gaudio magno ualde, ualde quippe eis et gaudio magno gaudendum erat, qui ad puerum celestis regis peruenire meruerant, et corporeis oculis simul et aspectu fidei illum aspicere, qui uenit totum mundum a peccatorum et infidelitatis tenebris liberare.

Et intrantes domum inuenerunt puerum cum Maria matre eius, et procidentes adorauerunt eum. Et intrantes domum dicit, id est, in diuersorium, illud uidelicet quod Lucas in Euangelio suo commemorat . Inuenerunt puerum cum Maria matre eius, cur puerum illum uocat, qui adhuc infans erat, quia non necessario assignatur etas ei qui semper perfectus est. Queritur cur Ioseph simul cum puero et  Maria inuentus a magis esse non dicatur, hoc est, ne aliqua male suspicionis gentibus daretur occasio, que primitias suas Saluatore nato statim ad eum adorandum miserunt. Nam procidentes adorant in carne uerbum, in infantia sapientiam, in infirmitate uirtutem et in hominis ueritate Dominum maiestatis. Utque sacramentum fidei sue intelligentie manifestent, quod cordibus credunt muneribus protestantur. Unde sequitur:

Et apertis thesauris suis obtulerunt ei munera, aurum, thus et myrrham. Ecce tres magi simul uno itinere adoraturi ueniebant, quia in uno Christo Iesu, qui omnium credentium uia est, inseparata erat ab eis Trinitas adoranda. Deferunt autem ei munera, que non tam munera quam mysteria probantur, id est, aurum,  thus et myrrham. Per ista ergo munerum genera, in uno eodemque Christo et diuina maiestas, et regia potestas, et humana mortalitas intimatur. Thus enim ad sacrificium, aurum pertinet ad tributum, myrrha ad sepulturam pertinet mortuorum. Omnia hec sancta fides Christo ueraciter offerre non desinit, dum unum eumdemque uerum Dominum, uerum regem, uerumque hominem credit, ut uere pro nobis mortuum ueraciter recognoscat. In oblatione thuris confunditur Arianus, qui soli Patri sacrificium offerri debere contendit. In oblatione myrrhe confunditur Manicheus, qui Christum uere mortuum pro nostra salute non credit. In auro uero simul uterque confunditur. Quia et Manicheus de semine  Dauid secundum carnem natum, non credit regem, et Arianus Deo unigenito naturalem assignare nititur seruitutem. Proinde uterque non experietur regem a quo per fidem regatur, sed a quo pro infidelitatis crimine puniatur. Quia ab uno diuinitatis, ab altero carnis ueritas denegatur. In his confunditur etiam Nestorius, qui nititur Christum in duas personas diuidere, cum uideat magos non alia Deo, et alia homini, sed uni Deo homini eadem munera obtulisse suppliciter. Non ergo diuidatur in personis, qui non inuenitur diuisus in donis. Propterea quippe unus idemque istis muneribus honoratur, ut unus idemque Deus et homo cognoscatur. Ista magorum oblatio confundit etiam Eutychetis insaniam, qui non uult in Christo utramque ueram predicari naturam.  ueritatem quippe istorum munerum tollit, dum in Christo unam naturam predicare contendit. Potest et aliud in auro, thure et myrrha intelligi. Quia hec mystica dona mysteriis celestibus sunt plena. In auro namque ostenditur captiuitatis nostre pretiosa redemptio. In thure autem et demoniorum superstitio cessatura, et futurus uere religionis cultus aperitur. In myrrha uero qua exanimata solent corpora conseruari, prefiguratur carnis nostre reparatio, et resurrectio mortuorum. Item auro sapientia, Solomone attestante, assignatur, qui ait, Thesaurus desiderabilis requiescit in ore sapientis . Thure autem quod Deo incenditur, uirtus orationis exprimitur, Psalmista attestante, qui dicit, Dirigatur oratio mea sicut incensum in conspectu  tuo. Per myrrham uero carnis nostre mortificatio figuratur. Unde et sancta Ecclesia de suis operariis usque ad mortem pro Domino certantibus dicit: Manus mee distillauerunt myrrham . Nato ergo Regi aurum offerimus si in conspectu illius claritate superne sapientie resplendemus, thus offerimus, si cogitationes carnis per sancta operationum studia in ara cordis incendimus, ut suaue aliquid Deo per celeste desiderium redolere ualeamus. Myrrham offerimus, si carnis uitia per abstinentiam mortificamus. Per myrrham namque, ut diximus, agitur, ne mortua caro putrefiat. Mortuam uero carnem putrescere, est hoc mortale corpus fluxui luxurie deseruire. Myrrham ergo Deo offerimus, quando hoc mortale corpus a luxurie putredine per condimentum  continentie custodimus. Mystice autem tres magi significant Gentilem populum ex tribus filiis Ne procreatum, et a tribus partibus orbis ad Christi fidem uenientem. Stella quidem propheticum sermonem significat ueraciter Domini natiuitatem demonstrantem. Herodes uero typum tenet diaboli, qui cognita Saluatoris natiuitate persequitur illum, membris eius temporalem preparans mortem. A quo magi pergunt, cum ab idololatria gentes recedunt, et ad domum in qua est Christus, id est, Ecclesiam catholicam perueniunt. In quam per baptismum et fidem ueram ingredientes, repererunt Christum cum matre sua, cum sancta uidelicet Ecclesia, que uirgo permanens quotidie Deo patri filios generat,  Ioseph inde sequestrato, id est, Iudeorum populo propter perfidiam secluso. Et apertis thesauris suis, litterarum peritia, obtulerunt ei terna munera, id est, physicam, ethicam, logicam, siue historiam, tropologiam, et allegoriam, uel fidem sancte Trinitatis. Munera ergo in thesauris clausa significant fidem in corde reconditam. Munera uero de thesauris apertis prolata significant fidem oris confessione atque operis probatione manifestatam. Sed quia post receptam fidem et cognitam ueritatem retrorsum ire, et in infidelitatem relabi alicui non licet, sequens sententia significat, cum subiungitur:

Et responso accepto in somnis ne redirent ad Herodem, per aliam uiam reuersi sunt in ciuitatem suam. Ergo magi munera obtulerunt Domino, et consequenter  munera ab eo accipiunt. Reuertuntur autem per aliam uiam, qui infidelitati miscendi non erant Iudeorum. In eo enim quod admoniti faciunt, nobis profecto insinuant quid faciamus. Regio quippe nostra paradisus est, ad quem Iesu cognito redire per uiam qua uenimus prohibemur. A regione etenim nostra superbiendo, inobediendo, uisibilia sequendo, cibum uetitum gustando discessimus, sed necesse est ad eam flendo, obediendo, uisibilia contemnendo, atque appetitum carnis refrenando, redeamus. Per aliam uiam ad regionem nostram regredimur, quando qui a Paradisi gaudio per delectamenta discessimus, ad hoc per lamenta reuocamur.

Qui cum recessissent, ecce angelus Domini apparuit  in somnis Ioseph, dicens: Surge, et accipe puerum, et matrem eius, et fuge in Aegyptum, et esto ibi usque dum dicam tibi; futurum est enim ut Herodes querat puerum ad perdendum eum.  Hic Mattheus pretermittit que Lucas narrat de Christo, quod post impletos dies purgationis Marie, attulerunt eum Ierusalem, et de Simeone et Anna, que dixerunt de illo in templo, postquam cognouerunt eum impleti Spiritu sancto. Omnia hec tacet predictus, ubi ait somnio admonitos magos ne redirent ad Herodem, per aliam uero uiam regressos in regionem suam. Cum statim subiungit: Qui cum recessissent, ecce angelus Domini apparuit in somnis Ioseph. Post magorum enim recessum impletum est purgationis tempus, et allato ipso in Ierusalem,  perficiebantur omnia que eo loco Lucas tunc facta commemorat. Et sic deinde Ioseph, angeli apparitione commonitus, cum puero et matre eius fugit in Aegyptum, unde Euangelista subsequitur dicens:

[II.] Qui surgens accepit puerum et matrem eius nocte, et recessit in Aegyptum, et erat ibi usque ad obitum Herodis.  Ioseph per angelum monetur ut Iesum in Aegyptum transferat, Aegyptum uidelicet idolis plenam et omnigenum Deum monstra uenerantem. Iam post Iudeorum insectationem et in exstinguendo profane plebis assensum, Christus ad gentes inanissimis religionibus deditas transit, et Iudeam relinquens ignoranti eum seculo colendus infertur. Quando igitur tulit Ioseph puerum et matrem  eius, ut in Aegyptum transeat, nocte tulit et in tenebris. Quando uero reuertitur nec nox nec tenebre ponuntur in Euangelio. Quia luce uera recedente, lucis ipsius exosores in priscis tenebris remanserunt. Ipsa uero redeunte quicunque digni existunt perpetuo lucis fulgore illuminantur. Quod autem Dominus ipse ne occideretur ab Herode sublatus est a parentibus in Aegyptum, significat electos sepius suis effugandos sedibus, uel etiam exsilio damnandos. Ubi simul exemplum datur fidelibus, ne dubitent rabiem persequentium  declinare, fugiendo, cum hoc Deum ac Dominum suum fecisse meminerint. Siquidem ipse qui precepturus suis erat: Cum uos persecuti fuerint in una ciuitate, fugite in aliam , prius fecit  quod preceperat, fugiendo homine, quasi homo in terra, quem magis paulo ante monstrauit stella de celo.

Ut adimpleretur quod dictum est per prophetam di centem: Ex Aegypto uocaui Filium meum. Hec in Septuaginta interpretum editione sententia desideratur, sed iuxta Hebraicam ueritatem in Osea propheta scripta reperitur. Et in Numerorum libro scriptum est, dicente Balaam: Ex Aegypto uocauit eum, gloria eius sicut unicornis.

[III.] Tunc Herodes uidens quomodo illusus esset a magis, iratus est ualde, et mittens occidit omnes pueros, qui erant in Bethlehem et in omnibus finibus eius, a bimatu et infra.  uerisimile est ergo, quod postquam Herodi magi nichil renuntiauerunt,  eum credere potuisse illos fallacis stelle uisione deceptos, posteaquam non inuenerunt quem natum putauerant, erubuisse ad se redire, atque ita eum, timore depulso, ab inquirendo ac persequendo puero quieuisse. Cum ergo post purgationem matris eius, in Ierusalem cum illo uenissent, et ea gesta essent in templo, que a Luca narrantur, quia uerba Simeonis et Anne de illo prophetantium, cum cepissent ab eis qui audierant predicari, ad pristinam intentionem reuocatura erant animum regis, admonitus per somnum Ioseph cum infante et matre eius fugit in Aegyptum. Deinde uulgatis rebus, que in templo dicte facteque fuerant, Herodes a magis se sensit illusum, ac deinde ad Christi mortem cupiens peruenire multos infantes, sicut Mattheus  narrat, occidit in Bethlehem, et in omnibus finibus eius, et hoc a bimatu et infra. Quia crudelitas animi per inuidiam et furorem exardescens, modum in nullo tenuit, sed malitia omnes superare contendit. Nam non contenta est sola uastatione Bethlehem, sed et omnes simul eius fines deuastauit, nec etiam paruule etatis ullam misericordiam habuit, quin omnes a filio unius noctis usque ad filium duorum annorum pariter occidit. Unde sequitur.

Secundum tempus quod exquisierat a magis. Diligenter quoque, ut supra dictum est, tyrannus impurissimus et omni dolo atque nequitia plenissimus didicit a magis tempus stelle que apparuit eis,  quia occidere puerum natum cogitabat. Sed tamen non apparet utrum post annum natiuitatis Dominice, an post duos annos hanc necem maximam puerorum confecerit. Nisi forte dicamus quod post annum euolutum et quatuor dies sequentis anni a natiuitate Domini, que uIII Kal. Ian. celebratur, in u Kalen. earumdem infantes occidi iusserit, ubi dies passionis eorum a sancta et apostolica Ecclesia ueneratur. Et ita regem uersutissimum mandasse ut usque ad biennes omnes interficiantur, quatenus ille quem solummodo occidere iampridem decreuit nullo modo in tanta multitudine interfectorum euadere posset. Poterat enim rex iniquus et subtilis cogitare quod regi Deo nascenti, cui celi sidera famulabantur, possibile esset in ualidiore etate, id est, quasi  unius anni uel duorum puer, oculis omnium apparere, et rursus, si uellet, in paruitate corporis, etatem nature celare; et ideo sub hac conditione temporis, omnes occidit, quos prior et alter annus habebat.

Tunc adimpletum est quod dictum est per Ieremiam prophetam, dicentem: uox in rama audita est, ploratus, et ululatus multus; Rachel plorans filios suos noluit consolari, quia non sunt. De Rachel quidem natus est Beniamin, in cuius tribu non est Bethlehem.  Queritur ergo quomodo Rachel filios Iude, id est Bethlehem, quasi suos ploret. Respondebimus breuiter quia Rachel sepulta sit iuxta Bethlehem in Ephratha, sicut titulus monumenti ipsius, manens usque hodie testatur, ad occidentem ciuitatis  ultra uiam que ducit Hebron, et ex terreno corpusculi hospitio, matris nomen acceperit. Siue quoniam Iuda et Beniamin iuncte due tribus erant. Et Herodes preceperat, non solum in Bethlehem interfici pueros, sed et in omnibus circa finibus eius. Per occasionem Bethlehem intelligimus multos etiam de Beniamin fuisse cesos. Quod autem plorat filios suos Rachel, et non recepit consolationem, secundum duplicem intelligentiam accipi potest. Siue quod eos in eternum mortuos estimaret, siue quod consolari se nollet de his quos sciret esse uicturos. Quod autem dicitur in rama, non putemus loci nomen esse, qui est iuxta Gabaa, sed rama excelsum interpretatur. Ut sit sensus: uox in excelso audita est, id est, longe lateque dispersa.  Rachel  Iacob uxor fuit diu sterilis, sed nullum ex his quos genuerat amisit. uerum hec in genere Ecclesie typum pretulit. Non igitur illius uox et ploratus auditur, que nullum habuit amissorum filiorum dolorem, sed huius Ecclesie diu sterilis, nunc uero fecunde. Cuius ploratus ex filiis, non idcirco, quia peremptos dolebat, auditur, sed quia ab his perimebatur, quos primum genitos filios retinere uoluisset. Denique consolari se noluit, que dolebat. Non enim non erant hi qui mortui putabantur, in eternitatis enim profectum per martyrii gloriam efferebantur. Consolatio autem rei amisse erat prestanda, non aucte

Defuncto autem Herode, ecce apparuit angelus Domini  in somnis Ioseph, in Aegypto, dicens: Surge, et accipe puerum et matrem eius, et uade in terram Isrel. Multi propter ignorantiam historie labuntur errore, putantes eumdem esse Herodem a quo in passione sua Dominus irridetur. Ergo Herodes ille, qui cum Pilato postea amicitias facit, huius Herodis filius fuit, qui nunc mortuus esse refertur, frater autem Archelai, qui testimonio patris sui Herodis, adiudicante etiam Cesare Angusto regni Iudeorum successor exstiterat, trigesimo quidem et septimo regni sui anno, Herodes hic, de quo Euangelium narrat, defunctus est, qui fuit Augusti Cesaris quadragesimus quartus, iuxta Chronicorum fidem.

Defuncti sunt enim qui querebant animam pueri.   Ex hoc loco intelligimus non solum Herodem, sed et sacerdotes et Scribas, iam eo tempore necem Domini fuisse meditatos. Legitur etiam in Iosepho Herodem nonnullos de principibus Iudeorum ante mortem suam necasse, et merito ut eis, cum quibus ante paululum de Innocentium morte tractabat, ipse moriens causa mortis existeret.

Qui surgens accepit puerum et matrem, et uenit in terram Isrel. Non dixit accepit filium suum, et uxorem suam, sed puerum et matrem eius quasi nutritius, non maritus.

Audiens autem quod Archelaus regnaret in Iudea pro Herode patre suo, timuit illuc ire, et admonitus in somnis, secessit in partes Galilee.  Archelaus  iste qui Herodi patri in regnum successerat, nouem annis Iudee regnum tenuit. Qui a Iudeis ob intolerabilem animi ferocitatem apud Augustum criminatus, eterno apud uiennam Gallie urbem disperiit exsilio. Regnum uero Iudee quo minus ualidum fieret, idem Augustus per tetrarchias scindere curauit, quas quatuor fratres Archelai tenere fecit, Herodem, Antipatrum, Lisaniam et Philippum, ut scriptores temporum produnt.  Si quem autem mouet quomodo dicat Mattheus propterea cum puero Iesu parentes eius isse in Galileam, quia metu Archelai in Iudeam ire noluerunt, cum propterea magis isse in Galileam uideantur, quia ciuitas eorum erat Nazareth Galilee, sicut Lucas non tacuit, intelligendum est, ubi angelus in somnis in Aegypto  dixit ad Ioseph: Surge, et accipe puerum et matrem eius, et uade in terram Isrel, sic intellectum esse primo a Ioseph, ut putaret iussum se esse pergere in Iudeam. Ipsa enim primitus intelligi potuit terra Isrel. Porro autem postea quam comperit illic regnare filium Herodis Archelaum, noluit obiicere se illi periculo, cum posset terra Isrel etiam sic intelligi, ut et Galilea illic deputaretur, quia et ipsam populus Isrel incolebat. Quanquam et alio modo solui possit hec questio. Quia potuit uideri parentibus Christi cum puero  non esse habitandum, nisi in Ierusalem, ubi erat templum Domini, et propterea redeuntes ex Aegypto illuc eos ituros fuisse,  et illic habitaturos, nisi Archelai presentia terrerentur. Neque enim diuinitus iubebantur ibi habitare, ut de Archelao quod timebant debeant contemnere.

[III.] Et ueniens habitauit in ciuitate que uocatur Nazareth, ut adimpleretur quod dictum est per prophetas: Quoniam Nazareus uocabitur.  Si fixum de Scripturis posuisset exemplum, nunquam diceret, quod dictum est per prophetas, sed simpliciter quod dictum est per prophetam. Nunc autem pluraliter prophetas uocans, ostendit se non uerba, sed sensum de Scripturis sumpsisse. Nazareus sanctus interpretatur. Sanctum autem Dominum futurum omnis Scriptura commemorat. Possumus et aliter dicere, quod etiam eisdem uerbis iuxta Hebraicam  ueritatem in Isaia scriptum est: Exiet uirga de radice Iesse et Nazareus de radice eius ascendet . Allegorice autem hec mors Innocentum paruulorum prefigurat passionem omnium martyrum Christi, qui paruuli et innocentes sunt, id est humiles, et ab omni dolo malitie alieni, et qui non solum in Bethlehem, id est in Iudea, unde Ecclesie cepit origo, sed et in omnibus Ecclesie eiusdem finibus per totum orbem terrarum persecutionem passi sunt, ab impiis et nequissimis persecutoribus, quorum Herodes truculentissimus typum tenuit. Hi ergo bimi occisi sunt, id est doctrina et operatione perfecti. Quod illi quidem occisi sunt, sed Christus qui querebatur uiuens euasit, insinuat quidem corpora ab impiis posse perimi, sed Christum, pro quo  tota persecutio seuit, nullatenus eis uiuentibus uel occisis, posse auferri. Quod iuxta uaticinium Ieremie uox in rama, id est in excelso, audita est, ploratus, et ululatus multus, manifeste denuntiat luctum sancte Ecclesie, quo de iniusta membrorum suorum nece gemit, non, ut hostes garriunt, in uacuum cedere, sed usque ad solium superni ascendere iudicis, sicut de sanguine Abel protomartyris scriptum est. Quod autem Rachel plorare filios suos dicitur, nec uoluisse consolari quia non sunt, significat Ecclesiam quidem plorare sanctorum de hoc seculo ablationem, sed non ita uelle consolari, ut qui seculum morte uicerunt rursus ad seculi certamina secum toleranda redeant. Quia nimirum non sunt ultra reuocandi in mundum, de cuius erumnis  semel euaserunt, coronandi ad Christum. Et bene Rachel, que ouis, aut uidens Deum, dicitur, Ecclesiam figurare demonstratur, cuius tota intentio, ut uidere Deum mereatur, inuigilat. Et ipsa est ouis centesima, quam Pastor bonus, relictis in celo nonaginta nouem ouibus angelicarum uirtutum, abiit querere in terra, inuentamque suis humeris imposuit, et sic reportauit ad gregem. Quod uero occisis pro Domino pueris, Herodes non longe post obiit, et Ioseph, monente angelo, Dominum cum matre ad terram Isrel reduxit, significat omnes persecutiones, que contra Ecclesiam erant mouende, ipsorum persecutorum morte uindicandas, eisdemque multatis persecutoribus, pacem Ecclesie  denuo reddendam, et sanctos qui latuerunt ad sua loca esse reuersuros. Possumus quoque odium Herodis quo perdere Iesum uoluit, super persecutionibus, que apostolorum temporibus facte sunt in Iudea, specialiter accipere, quando inualescente inuidia, predicatores uerbi pene omnes sunt expulsi de prouincia, et in gentibus predicaturi sunt longe lateque dispersi. Sicque factum est ut gentilitas, que per Aegyptum figuratur, peccatis ante tenebrosa, lumen uerbi perciperet. Hoc est enim puerum Iesum per Ioseph et matrem eius in Aegyptum transferri, fidem Dominice incarnationis, et Ecclesie societatem per doctores sanctos gentibus committi. Quod erant in Aegypto usque ad obitum Herodis indicat figurate fidem Christi in gentibus  mansuram, donec plenitudo earum intreat, et sic omnis Isrel saluus fiat. Obitus quippe Herodis terminum intentionis malitiose; qua nunc contra Ecclesiam Iudea seuit, insinuat; occisio paruulorum, mortem humilium spiritu, quos, fugato a se Christo, Iudei perimere desiderant. Quod autem defuncto Herode redit ad terram Isrel iehsu, finem seculi denuntiat, quando Enoch et Elia predicantibus, Iudei, sopita moderne inuidie flamma, fidem ueritatis accipient. Et bene cum Iudeam deserit, fugere, et hoc in nocte dicitur, cum uero reuertitur, nulla non solum fuge, sed ne noctis fit mentio, quia nimirum quos ob peccatorum tenebras olim persecutores reliquit, ipsos ob lucem fidei tandem se querentes reuisit. Quod, damnato licet Herode, Ioseph  timore Archelai filii eius Iudeam, ubi metropolim habebat, ire formidans, monente angelo, in Nazareth Galilee secedit, ultima presentis Ecclesie tempora designat, quando per ea, que nunc uniuersali gentis illius cecitate Christianos in quantum ualet persequi non desistit, acrior in quibusdam Antichristi persecutio consurget. Et quidem plurimis ad predicationem Enoch et Elie a perfidia conuersis, sed ceteris ad instinctum Antichristi tota intentione contra fidem dimicantibus. Pars igitur Iudee in qua regnabat Archelaus perfidos Antichristi sequaces ostendit. Porro Nazareth Galilee, quo Dominus transfertur, pacem gentis eiusdem, que tunc temporis fidem Christi est susceptura, designat. Unde bene Galilea perpetrata transmigratio, Nazareth  flos, aut uirgultum eius, interpretatur. Quia nimirum sancta Ecclesia quo ardentiore desiderio ab his que in terris uidet ad celestia promerenda transmigrat, eo maiore spiritalium abundat flore ac germine uirtutum.



CAPUT III. De predicatione Ioannis Baptiste, et baptismo Christi

[I.] In diebus illis uenit Ioannes Baptista, predicans in deserto Iudee, et dicens: Penitentiam agile, appropinquat enim regnum celorum.  Quod dicit in diebus illis, non utique tantummodo pueritie illius dies insinuat, sed omnes dies ab eius natiuitate usque ad tempus quo predicare ac baptizare  cepit Ioannes, simul comprehendit. Quo tempore Christi etas iuuenilis inuenitur. Quia ceui erant Christus et Ioannes, et triginta ferme annorum narratur fuisse, cum ab illo baptizatus esset. Lucas autem per potestates terrenas signantius ipsa tempora expressit predicationis uel baptismi Ioannis, dicens: Anno autem duodecimo imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Ituree, et Trachonitidis regionis, et Lisania Abiline tetrarcha, factum est uerbum Domini super Ioannem Zacarie filium in deserto, et uenit in omnem regionem Iordanis, predicans baptismum penitentie, in remissionem peccatorum . Penitentiam igitur facere in deserto Iudee preco  ueritatis docet. Quia ea maxime indigebant illi, a quibus propter peccatum Dominus habitatum longius recesserat, ut desertum fierent. Quibus postmodum ipse peccantibus, et homicidia noua ueteri prophetarum cedi accumulantibus ait: Ecce relinquetur uobis domus uestra deserta . Penitentiam ergo facientibus regnum celorum appropinquare dicitur. Quia quod propter superbiam atque transgressionem primi parentis nostri longius abscessit, cum mors et infernus appropriauit, hoc propter Christi humilitatem et obedientiam, inferno semoto, a peccatis recedentibus uicinum factum est. Et hoc ad comparationem ueteris legis dictum est, ubi eam facientibus bona terre promittebantur. Hic autem non fertilitas terre, sed regnum celorum bene agentibus  adesse describitur. Primus enim Baptista Ioannes regnum celorum predicauit, ut precursor Domini hoc honoraretur priuilegio.

Hic est enim de quo dictum est per Isaiam prophetam dicentem, uox clamantis in deserto: Parate uiam Domini, rectas facite semitas eius. Idem uero Ioannes secundum alium euangelistam requisitus quis esset, respondit: Ego uox clamantis in deserto . Qui ideo uox a propheta uocatus est, quia uerbum preibat. uox ergo inter duo uerba solet fieri, hoc est anime incorporale, et oris corporale. Sic et Ioannes uenit inter natiuitatem Christi diuinam  et humanam, de qua ita scribitur: Et uerbum caro factum est, et habitauit in nobis. Qui etiam in deserto clamat, quia derelicte  et destitute Iudee solatium redemptionis annuntiat. Quid autem clamaret aperit, cum subditur: Parate uiam Domini, rectas facite semitas eius. Omnis qui fidem rectam et bona opera predicat, quid aliud quam uenienti Domino ad corda audientium uiam parat, ut hanc uis gratie penetret, et lumen ueritatis illustret, ut rectas Deo semitas faciat, dum mundas in animo cogitationes per sermonem bone predicationis format.

Ipse autem Ioannes habebat uestimentum de pilis camelorum, et zonam pelliceam circa lumbos suos, esca autem eius erat locusta, et mel siluestre.  Ecce in Ioanne uilitas cibi et uestimenti laudatur, quorum exercitatio in diuite arguitur. De pilis,  inquit, habebat, non de lana, quia aliud est austere uestis indicium, aliud luxurie mollioris. Zona autem bellica, qua et accinctus fuit Elias, mortificationis symbolum est. Porro quod sequitur: Esca autem eius erat locusta et mel siluestre, habitatori solitudinis congruum est, ut non delicias ciborum, sed necessitatem humane carnis expleret, non querens dapes ex nutrimento pecorum, nec ex sollicita custodia aluearium, sed tenui uictu contentus, ex minutis uolatilibus, et ex melle inuento in truncis arborum. Potest habitus et uictus eius per significationem etiam qualitatem interne conuersationis eius non inconuenienter exprimere; nam quia austerioribus utebatur indumentis, sic etiam Dominus in laudibus eius protestatus est, dicens ad Iudeos: Quid existis  uidere? hominem mollibus uestitum? Ecce qui mollibus uestiuntur in domibus regum sunt ; quia uitam peccantium non blandimentis fouit, sed uigore aspere inuectionis increpauit: dicens: Cenimina uiperarum, quis uobis demonstrauit fugere a futura ira? Zonam habebat circa lumbos suos, quia carnem suam crucifixit cum uitiis et concupiscentiis . Quod eorum esse qui sunt Iesu Christi, Apostolo attestante, didicimus. Locustas et mel syluestre edebat, quia dulce quidem sapiebat turbis predicatio eius, existimante populo et cogitantibus omnibus in cordibus suis de eo, ne forte ipse esset Christus, sed ocius finem sortita, intelligentibus eius auditoribus quia non ipse Christus, sed precursor et propheta esset Christi.  In melle etenim  dulcedo, in locustis esset alacer uolatus, sed cito deciduus. Nec silendum est, quod in dictis Arculfi Galliarum episcopi, qui de locis sanctis plurima narrauit, reperimus minimum genus locustarum fuisse in deserto Iudee, quo pastus est Ioannes Baptista et usque hodie ibi apparere, que corpusculis in modum digiti manus exilibus et breuibus in herbis facile capiuntur, cocteque in oleo pauperem prebent uictum. Similiter narrat idem uir in eodem deserto arbores esse habentes folia lata et rotunda lactei coloris et melliti saporis, que natura fragilia manibus confricantur et eduntur. Et hoc esse quod mel siluestre in Euangelio dicitur. Ibidemque ostendi dicit fontem lucidam aquam habentem, a quo sanctus Ioannes biberit, qui et lapideo tecto calceque perlito  protectus sit. Mystice autem Ioannes in deserto Iudee predicans significat Christum in deserto istius mundi predicare siue per se, siue per doctores suos, qui recte uox clamantis ob fortitudinem predicationis dicitur. Quia in Euangelio de eo scriptum est: iehsu hec dicens, clamabat: Qui habet aures audiendi audiat . Et: In nouissimo die magne festiuitatis stabat iehsu, et clamabat dicens: Si quis sitit, ueniat ad me et bibat . Et discipulis suis ipse precepit, dicens: Quod dico uobis in tenebris, dicite in lumine, et quod in aure audistis, predicate super tecta . Tribus ergo modis clamor accidit, hoc est, si longe positis quis loquatur, si surdis, si per indignationem. Et hec tria  generi humano acciderunt. Longe erant, quia scriptum est: Longe a peccatoribus salus . Et prophta talibus loquitur dicens: Audite qui longe estis, dicit Dominus . Surdi erant, quibus per Isaiam dicitur: Surdi, audite; et: Quis est in uobis qui audiat hoc, attendat, et auscultet futura . Iram meruerunt, de quibus propheta dicit: Dominus fortis egredietur sicut uir preliator, suscitabit zelum, uociferabitur, et clamabit, super inimicos suos confortabitur . Et item: Prouocauerunt me, inquit, in diis alienis et ego in furore expellam eos . uiam ergo Domino tunc preparauit, quando cepit predicare et dicere: Penitentiam agite, appropinquat enim regnum celorum. Et: Designauit septuaginta duos, et  misit illos binos ante faciem suam in omnem locum et ciuitatem, quo erat ipse uenturus . Pili quoque camelorum significant gentes in Dominum credituras, que ab infidelitatis errore, et a fortitudine peccatorum erepte in Christi uestimentum redacte sunt. Unde per prophetam dicitur: Omnibus his uelut ornamento uestieris . Zona uero pellicea, que de pelle animantis mortui carne et sanguine deraso efficitur, similiter significat gentes que de mortuorum, id est peccatorum hominum, societate abstracte, ultra carni et sanguini non seruiunt. He lumbos Christi ueraciter cingunt, quia incarnationem eius fideliter credunt. Porro locuste que uento agitate per segetes uolitant, et spicas succidunt significant Iudeos, qui prius legem tenentes, sacramenta  spiritalia non intelligebant, nunc autem Spiritu sancto acti, spiritalem sequuntur sensum, uanam stipulam littere relinquentes, ut esca Domini fieri mereantur. Mel autem dulcedo est sensus spiritalis, in foliis arborum inuentus, qui cum per doctorum ministerium in fidelium cordibus reconditur, suauiter corpus Christi satiatur.

[II.] Tunc exibant ad eum ex Hierosolymis, et omnis Iudea, et omnis regio circa Iordanem, et baptizabantur ab illo in Iordane confitentes peccata sua. Bene autem qui baptizandi erant exire ad prophetam dicuntur. Quia nisi quis ab infidelitate recedat, et a perfidorum consortio egrediens pompe diaboli ac mundi illecebris abrenuntiet, baptismum salubrem consequi non poterit. Unde apte sequitur:  Et baptizabantur ab illo in Iordane, confitentes peccata sua. Iordanis enim Hebreo uocabulo descensio eorum dicitur. Nam bene in Iordane baptizabantur, qui de superbia uite, et actibus ueteris hominis ad humilitatem uere confessionis et emendationem morum descenderant. Quia tunc rite quisque baptismum percipit, si per confessionem peccatorum a superbia recesserit, et melioris uite professione, prisce conuersationi penitus interdixerit. Exemplum enim iam tunc confitendi peccata, ac meliorem uitam promittendi eis qui baptisma accipere desiderant, dabatur. Sic etiam post ascensionem Domini, predicante Paulo in Epheso, multi credentium ueniebant, confitentes et annuntiantes actus suos , quatenus abdicata uita uetere, renouari mererentur in Christo. Unde etiam beato Petro ostensis in linteo celesti diuersi generis animantibus dictum est: Surge, Petre, occide et manduca . Quod est aperte dicere: Occide infideles ab eo quod fuerant prius, abrenuntiatione scelerum et promissione pie religionis, ac sic fidei Christiane sacramentis imbutos in sancte Ecclesie membra commuta.

uidens autem multos Phariseorum et Sadduceorum uenientes ad baptismum suum, dixit eis: Progenies uiperarum, quis demonstrauit uobis fugere ab ira uentura? Pharisei ergo et Sadducei, ex hereticis fuere Iudeorum, sed tamen inter se contrarie sentiebant, ut in actibus apostolorum dicitur. Nam Pharisei ex Hebreo in Latinum interpretantur diuisi,  eo quod traditionum et obseruationum, quas illi deutereses uocant, iustitiam preferunt. Unde et diuisi a populo uocantur, quasi per priuatam iustitiam; Sadducei uero interpretantur iusti, uendicant enim sibi quod non sunt, corporis resurrectionem negant, et animam interire cum corpore predicant. Hi quinque tantum libros legis recipiunt, prophetarum uaticinia respuunt. Tales quoque ad baptismum suum uenientes increpat Ioannes, quia penitentia et correctione maxime indigebant. uentura enim ira est animi aduersio ultionis extreme. Quam tunc peccator effugere non ualet, qui nunc ad lamenta penitentie non recurrit. Et notandum quod male soboles malorum parentum actiones imitantes, progenies uiperarum uocantur, quia per hoc  quod bonis inuident eosque persequuntur, quod quibusdam male retribuunt, etc., quoniam in his omnibus priorum suorum carnalium uias sequuntur, quasi uenenati filii de uenenatis parentibus nati sunt. Sed quia peccatis et usu male consuetudinis inuoluti sumus, dicat quid nobis faciendum sit, ut fugere a uentura ira ualeamus.

Facite ergo fructum dignum penitentie.  Hic nota, quod non solum fructum penitentie, sed dignum penitentie admonet esse faciendum. Aliud namque fructum facere, aliud dignum penitentie facere. Neque enim par fructus boni operis esse debet eius qui minus, et eius qui amplius deliquit, aut eius qui in nullis, et eius qui in quibusdam facinoribus cecidit. Per hoc ergo quod  dicitur facite fructus dignos penitentie, uniuscuiusque conscientia conuenitur, ut tanto maiora querat bonorum operum lucra per penitentiam, quanto grauiora sibi intulit damna per culpam. Sed Iudei se agnoscere peccatores nolebant, quia de Abrahe stirpe descenderant, quibus recte dicitur:

Et ne uelitis intra uos dicere: Patrem habemus Abraham. Dico enim uobis, quoniam potens est Deus de lapidibus istis suscitare filios Abrahe.  Quia ergo preco ueritatis ad dignum penitentie fructum faciendum eos incitare uolebat, ad humilitatem prouocabat, et omnem arrogantie tumorem abscindere satagebat, quia omnis arrogantia abominatio apud Dominum, qua Iudei ob nobilitatem  generis plaudebant, et dicebant: Nos semen Abrahe sumus et nemini seruiuimus unquam . Sed quia tanto patri condigna opera non habebant, ideo propheta illis lapides preferebat. Quid enim lapides, nisi corda gentilium fuerunt? ad intellectum Dei omnipotentis inuisibilia, sicut quibusdam Iudeis dicitur: Auferam cor lapideum de carne uestra . Nec immerito lapidum nomine gentes significate sunt, que lapides coluerunt. Unde scriptum est: Similes illis fiant, qui faciunt ea, et omnes qui confidunt in eis. De quibus nimirum lapidibus, filii Abrahe suscitati sunt. Quia dum dura corda gentilium in Abrahe semine, id est, in Christo crediderunt, eius filii facti sunt, cuius semini sunt uniti. Unde et eisdem gentibus dicitur: Si autem uos  Christi, ergo Abrahe semen estis . Si igitur nos per fidem Christi Abrahe semen iam existimus, Iudei propter perfidiam Abrahe filii esse desierunt.

Iam enim securis ad radices arborum posita est. Arbor huius mundi est uniuersum genus humanum. Securis uero est Redemptor noster, qui uelut ex manubrio et ferro constat, teneturque ex humanitate, sed incidit ex diuinitate. Que uidelicet securis iam ad radicem arboris istius posita est. Quia etsi per patientiam exspectat, uidetur tamen quid factura est. Potest et securis nomine predicatio sermonis euangelici intelligi. Quia secundum Apostolum: uiuus est sermo Dei et efficax, et penetrabilior omni gladio ancipiti et pertingens usque ad diuisionem anime et spiritus, compagum quoque et medullarum,  et discretor cogitationum . Et Ieremias propheta uerbum Domini securi comparat cedenti petram . Siue securis sententiam Iudicis altissimi significat, que ad radices arborum, id est, ad finem regni populi Iudaici posita est, ut eos qui in Christum credere noluerunt, de terra uiuentium abscindat. Omnis ergo arbor que non facit fructum bonum exscindetur, et in ignem mittetur. Quatuor quidem species in lignorum generibus inueniuntur, quorum profecto una tota arida est, altera uiridis, sed sine fructu, tertia uiridis, fructuosa, sed uenenosa, quarta uero uiridis est et fructum bonum gignit. In his ergo quatuor differentiis arborum, quatuor hominum species demonstrantur, id est, paganorum, hypocritarum, hereticorum et fidelium  Christianorum. Pagani itaque aridis arboribus assimilantur, qui eterno incendio sunt apti. Hypocrite uiridibus lignis, sed sine fructu manentibus, quia simulatam pietatem foris ostendunt, sed fructu carent. Heretici quoque uiridibus et fructuosis arboribus, sed tamen uenenosis comparantur, quia licet predicando uel scribendo fructum parere uideantur, non uitalem tamen, sed mortiferum gustantibus cibum ferunt. Porro boni Catholici uiridibus lignis et bonum fructum gignentibus rite adequantur, quia in uiriditate sancte religionis sedulo permanentes, bonorum operum fructus ferre non desinunt.  Igitur omnis arbor non faciens fructum bonum excidetur, et in ignem mittetur, quia unusquisque  peruersus paratam citius gehenne concremationem inuenit, qui hic fructum boni operis facere contemnit. Et notandum quod securim non iuxta ramos positam, sed ad radicem dicit, cum enim malorum filii tolluntur, quid aliud quam rami infructuose arboris abscinduntur? Cum uero tota simul progenies cum parente tollitur, infructuosa arbor a radice abscissa est, ne iam remaneat unde praua iterum soboles succrescat.

Ego quidem uos baptizo in aqua in penitentiam. Qui autem post me uenturus est, fortior me est, cuius non sum dignus calceamenta portare. Ioannes non spiritu sed aqua baptizat, quia peccata soluere non ualens, baptizatorum corpora per aquam lauat, sed mentem per ueniam non lauat. Cur ergo baptizat,  qui peccata per baptismum non relaxat, nisi ut precursionis sue ordinem seruans, qui nasciturum nascendo preuenerat, baptizaturum quoque Dominum baptizando preueniret; et qui predicando factus est precursor Christi, baptizando etiam precursor eius fieret, imitatione sacramenti?  Ob hoc ergo baptizabat aqua Ioannes, ut omnes quos ad penitendum Christoque credendum persuadere potuisset, sui signaculo baptismatis ab infidelium et impenitentium turba secerneret, atque ad baptismum Christi appetendum dirigeret. Qui post me, inquit, uenturus est, hoc est ad predicandum, et baptizandum fortior me est, quia me dignitate precellit; fortis quidem ille est, qui in confessionem peccatorum, sed fortior, qui in remissionem baptizat;  fortis qui Spiritum sanctum habere dignus est, fortior qui tribuere; fortis quo in natis mulierum maior nemo est, fortior cui minorato paulo minus ab angelis omnia subiecta sunt, sub pedibus eius ; fortis qui regnum celorum primus uenit predicare, fortior qui hoc solus potuit dare. Cuius, inquit, non sum dignus calceamenta portare. Alii euangeliste scripserunt, Cuius non sum dignus corrigiam calceamenti soluere.  Potuit enim Ioannes Baptista utrumque dixisse, siue aliud alio tempore, siue contextim; ac si diceret: Cuius non sum dignus corrigiam calceamenti soluere, nec calceamenta portare; ut unus euangelista hoc, alii uero aliud, omnes tamen uerum narrauerint. Nihil autem intendit Ioannes de calceamentis Domini loquens, nisi excellentiam  eius et humilitatem suam. Si autem allegoria in hoc queritur, potest calceamentum Domini incarnationem eius significare.  Quis enim nesciat quod calceamenta ex mortuis animalibus fiant? Incarnatus uero Dominus ueniens, quasi calceatus apparuit, qui in diuinitate sua corpus nostre mortalitatis assumpsit. Sed quia Ioannem homines Christum putauerunt esse, quod idem Ioannem negat, tante potentie semetipsum subiiciens, indignum se esse profitetur carnem sine uirili semine ex uirgine sumpsisse. Cum hec dignitas et potentia non serui sed Domini, non creature sed Creatoris sit. Et ob hoc non uelle se a quoquam Christum, sed precursorem eius estimari.  Nam quia huius incarnationis  mysterium humanus oculus penetrare non sufficit, inuestigari enim nullatenus potest, quomodo corporatur uerbum, quomodo summus uiuificator Spiritus intra uterum matris animatur, quomodo is qui initium non habet existit et concipitur. Ideoque Ioannes secundum alios euangelistas se non esse dignum dixit eius soluere corrigiam calceamenti. Corrigia ergo calceamenti est ligatura mysterii. Ioannes itaque soluere corrigiam calceamenti eius non ualet, quia incarnationis mysterium nec ipse inuestigare sufficit, qui hanc per prophetie spiritum agnouit. Quod tamen et aliter intelligi potest. Mos apud ueteres fuit ut si quis eam que sibi competeret accipere uxorem nollet, ille ei calceamentum solueret, qui ad hanc sponsus iure propinquitatis ueniret.  Quid igitur inter homines Christus, nisi sancte Ecclesie sponsus apparuit? De quo et idem Ioannes dicit: Qui habet sponsam sponsus est . Sed quia Ioannes non sponsum, quin potius amicum sponsi se credi uoluit, recte se indignum esse ad soluendum corrigiam eius calceamenti denuntiat, ac si aperte dicat: Ego Redemptoris uestigia denudare non ualeo, quia sponsi nomen mihi immeritus non usurpo.

Ipse uos baptizabit in Spiritu sancto et igne.  Hoc est et purgatione sanctificationis et probatione tribulationis. Potest autem idem Spiritus sanctus etiam nomine ignis significatus intelligi. Quia et incendit per amorem, et per sapientiam, qua replet corda, illuminat. Unde et illi quibus dictum est:  Quia Ioannes quidem baptizauit aqua, uos autem baptizabimini Spiritu sancto , idem baptisma Spiritus in ignis uisione percipiunt. Sunt qui ita exponunt, quod in presenti in spiritu, et in futuro baptizemur in igne, ut uidelicet sicut nunc in redemptionem omnium peccatorum ex aqua et spiritu renascimur, ita et tunc de leuibus quibusdam peccatis, que hinc nobis euntibus adheserunt, purgatorii ignis ante ultimum iudicium baptismate permundemur, dicente apostolo: Si quis superedificauerit super hoc fundamentum, aurum, argentum, lapides pretiosos, ligna, fenum, stipulam, uniuscuiusque opus quale sit, ignis probabit. Si cuius opus manserit, quod superedificauit, mercedem accipiet. Si cuius opus arserit, detrimentum patietur; ipse autem saluus erit, sic tamen  quasi per ignem . Quod quamuis et de igne tribulationis in hac nobis uita adhibito possit intelligi, tamen si quis hoc de igne future purgationis accipiat, pensandum sollicite est quia illum dixit posse per ignem saluari, non qui super fundamentum Christi ferrum, es, plumbum edificat, id est peccata maiora et duriora, atque tunc iam insolubilia, sed linum, fenum, stipulam, id est peccata minima atque leuissima, que ignis facile consumat. Hoc tamen sciendum est, quod illic saltem de minimis nil quisque purgationis obtinebit, nisi bonis hoc actibus in hac adhuc uita positus, ut illic obtineat, promereatur.

Cuius uentilabrum in manu sua, et uermundabit  aream suam. Per uentilabrum, id est palam discretio iusti examinis, per aream uero presens Ecclesia designatur. In qua proculdubio, quod lugubre satis est, multi sunt uocati, pauci uero electi, pauca grana supernis recipienda mansionibus, in comparatione loliorum, que flammis sunt mancipanda perpetuis. Cuius aree purgatio et nunc uiritim geritur, cum quisque peruersus uel ob manifesta peccata de Ecclesia sacerdotali castigatione reiicitur, uel ob occulta post mortem diuina districtione damnatur. Et uniuersaliter in fine perficietur, quando mittet Filius hominis angelos suos, et colligent de regno eius omnia scandala . uentilabrum itaque Dominus in manu, id est iudicii discrimen habet in potestate. Quia Pater non iudicat quemquam, sed iudicium  omne dedit Filio.

Et congregabit triticum suum in horreum, paleas autem comburet igni inexstinguibili. Et ipse Dominus parabolam boni seminis, cui superseminauit inimicus homo zizania, ita terminauit, ut diceret: Et in tempore messis dicam messoribus: Colligite primum zizania, et alligate ea in fasciculos ad comburendum, triticum autem congregate in horreum meum  Nimirum docens impios et peccatores gehenne igni tradendos, sanctos uero celesti gloria coronandos. uerum hoc inter paleas et zizania distat. Quia palee non alio quam triticorum semine prodeunt, quamuis a radicis bone nobilitate degenerent, zizania autem non fructus solum merito discerpunt, sed et diuersa prorsus origine procreantur. Quia palee  sunt illi qui eiusdem cum electis fidei mysteriis imbuuntur, sed ab eorum solida perfectione, uel operum leuitate, uel perfidie uacuitate, dissentiunt. Zizania uero, qui nec audire quidem fidei uerba dignantur. Ideoque a bonorum sorte et opere simul et professione secernuntur. Et ita in agro mundi istius unus electorum, et duo sunt fructus reproborum. Quia et omnia que inimicus seminat flammis obnoxia sunt, et quod est grauius, plurima ex his que bonis sator iacit, aut a uolatilibus rapta, aut sole arefacta, aut spinis suffocata, aut certe in paleis uersa depereunt. Solum autem de terra bona creatum, et patientia digna probatum triticum electorum, celestis uite recondetur in horreum. Quomodo iuxta aliam parabolam non solum pisces, qui apostolice  fidei retia declinant, imis peccatorum obscuri resident in undis, uerum multi ad littus usque discretionis extreme, inter bonos attracti, tunc ob sue nequitie noxam exteriores mitti merentur in tenebras.

Ignem autem gehenne bifaria ratione inexstinguibilem uocat, id est, quia neque ille perpetuo possit exstingui, neque eos quos cruciat unquam exstincturus, sed immortali, ut ita dixerim, sit morte plexurus. Ad distinctionem uidelicet illius sacratissimi ignis, quo electos Christi baptizandos esse premiserat. De quo Psalmista: Igne nos examinasti, ait, sicut examinatur argentum . Et paulo post. Non usti sumus in eternum, sed Transiuimus, inquit,  per ignem et aquam, et duxisti nos in refrigerium; introibo in domum tuam in holocaustis, id est, deuictis pressurarum angoribus, in gratiarum actione regni tui atria penetrabo.

[III.] Tunc uenit iehsu a Galilea in Iordanem, ad Ioannem, ut baptizaretur ab eo.  Quod dicit Tunc uenit iehsu, id est, eo tempore quo Ioannes predicabat, et baptizabat, duodecimo anno scilicet Tiberii Cesaris, cum ipse iehsu trigesimum annum etatis haberet; legitimum uidelicet in hoc et maturum tempus ostendens etatis his qui omnem etatem uel ad sacerdotium, uel ad docendum putant opportunam, quod ipse triginta annorum baptizatur, et tunc demum incipit signa facere, et docere. Nam duodenis interrogabat homines in terra, qui per diuinitatem  suam docet angelos in celo. Sic et Ioseph, qui in figuram resurrectionis Nouique Testamenti octoginta annis Aegyptios a fame defendit, tricenarius, ablutis ergastuli sordibus, regni gubernacula suscepit. Et Dauid eadem etate regnum quod septuagenarius, id est, perpetua quiete dignus compleret, inchoauit. Et Ezechiel triginta annorum, apertis sibi celis, prophetie dona promeruit; et quia per fidem et aduersa longanimiter ferri et sublimiter debent premia sperari, et arce uel templi altitudo, et tabernaculi longitudo triginta cubitis mensuratur. Tunc uenit, inquit, iehsu in Iordanem, ad Ioannem, ut baptizaretur ab eo.  Triplicem ob causam Saluator a Ioanne accepit baptismum. Primum, ut quia homo natus erat, omnem  iustitiam et humilitatem legis impleret; secundo ut baptismate suo Ioannis baptisma comprobaret; tertio ut Iordanis aquas sanctificans per descensionem columbe, Spiritus sancti in lauacro credentium monstraret aduentum.  uenit quoque Filius Dei baptizari ab homine, non anxia necessitate abluendi alicuius sui peccati, qui peccatum non fecit ullum, nec inuentus est dolus in ore eius, sed pia dispensatione abluendi omnes nostrorum sordes peccatorum. Quia in multis offendimus omnes, et si dixerimus quod peccatum non habemus, nos ipsos seducimus, et ueritas in nobis non est. uenit baptizari in aquis ipsarum conditor aquarum, ut nobis qui in iniquitatibus sumus concepti, et in delictis generati, secunde natiuitatis, que per aquam et spiritum celebratur,  appetendum insinuaret mysterium. Dignatus est lauari aquis Iordanicis, qui erat mundus a sordibus cunctis, ut ad diluendas nostrorum sordes scelerum omnium fluenta sanctificaret aquarum.

Ioannes autem prohibebat eum dicens: Ego a te debeo baptizari et tu uenis ad me? Expauit illum ad se uenire, ut baptizaretur aqua, cui nulla inerat que baptismo tergeretur culpa, imo qui per sui gratiam spiritus cunctam credentibus mundi tolleret culpam: unde recte intelligitur quod hic dicit Ioannes, Ego a te debeo baptizari, hoc esse, quod apud euangelistam Ioannem, illo ad se ueniente, dixisse narratur, Ecce agnus Dei, ecce qui tollit peccata mundi. Ab illo enim debemus omnes baptizari, qui  ad hoc uenit in mundum ut peccata tolleret mundi. Ab illo debuit ipse Ioannes baptizari, id est, a peccati originalis contagione mundari. Qui quamuis nullo inter natos mulierum minor, tamen quasi natus ex muliere culpe neuo non carebat. Ideoque cum ceteris mulierum natis ab eo qui natus ex uirgine Deus in carne apparuit opus habebat ablui. Quoniam ergo scriptum est: Quid est homo ut immacuculatus sit, et ut mundus appareat, natus ex muliere ? Iure timuit, homo quamuis sanctus, natus tamen ex muliere, et ob id a culpe macula non immunis, baptizare Dominum, quem ex uirgine natum nouerat nullam prorsus habere maculam culpe. Sed quia uera est humilitas ipsa, quam obedientia comes non deserit, quod prius officium recusauit,  postmodum humiliter impleuit; nam sequitur:

Respondens autem iehsu, dixit ei: Sine modo, sic enim decet nos implere omnem iustitiam. Tunc dimisit eum. Id est, tunc demum dimisit, tunc consensit, tunc passus est eum a se baptizari, cum tali ordine cognouisset omnem iustitiam debere compleri. Sine modo, inquit, sine me modo, ut iussi, baptizari abs te in aqua, ut tu post modum a me, quod queris, baptizeris in spiritu. Sic enim decet nos prerogare exemplum implende omnis iustitie, ut uidelicet discant fideles neminem posse hominem absque unda baptismatis perfecte iustum existere, omnibusque, quamuis innocenter et iuste uiuentibus, necessarium uiuifice regenerationis officium, cum me, qui Spiritus  sancti opere conceptus et natus sum, cognouerint secunde natiuitatis subisse, uel potius sibi consecrasse lauacrum. Nulla personarum maiorum contemnat ab humilibus meis in remissionem peccatorum baptizari, cum meminerint Dominum, qui in Spiritu sancto baptizans, peccata dimittere potest, suum baptizandum in aqua submisisse serui manibus caput.

[Iu.] Baptizatus autem confestim ascendit de aqua, et ecce aperti sunt ei celi, et uidit Spiritum Dei descendentem sicut columbam et uenientem super se. Et hoc ad impletionem omnis iustitie pertinet, quod baptizato Domino aperti sunt ei celi, et Spiritus descendit super eum, ut hinc nimirum fides nostra confirmetur per mysterium sacri baptismatis aperiri  nobis introitum regni celestis, et sancti Spiritus gratiam ministrari. Nunquid enim credi decet Domino tunc primum celestia patuisse secreta? fides habet catholica non minus tempore quo cum hominibus conuersatus est, quam post, et antea, in sinu Patris Dei Filium mansisse, et sedem tenuisse celestem. Aut credendum est a tricesimo etatis anno, quando baptizatus est, Spiritus sancti dona eum percepisse, qui a prima conceptione Spiritu sancto plenus semper exstitit. Nobis quoque, qui eius membra sumus, sunt hec celebrata mysteria; quia enim nobis Dominus sacrosancti sui corporis intinctu baptismi lauacrum dedicauit, nobis quoque post acceptum baptisma celi aditum patere et Spiritum sanctum  dari monstrauit: et congrua multum distantia, quia primus Adam ab immundo spiritu deceptus per serpentem gaudia regni celestis amisit. Secundus Adam a Spiritu sancto per columbam glorificatus, eiusdem regni lumina reserauit, flammamque uibrantem, qua ingressum paradisi, expulso Adam primo, cherub custos interclusit, secundus Adam per aquam lauacri renascentis exstingui debere monstrauit. Ut unde ille cum sua coniuge ab hoste uictus exiit, illuc iste cum sanctorum Ecclesia, sponsa uidelicet sua, de hoste uictor rediret. Bene autem Spiritus reconciliator in columba, que multum simplex est auis, apparuit, ut et sue uidelicet nature simplicitatem per huius speciem animalis ostenderet  et  eum in quem descendit mansuetum, mitemque ac misericordie superne preconem ministrumque doceret mundo esse futurum, simul et omnes, qui gratia essent renouandi simplices ac mundo corde admoneret ingredi. Iuxta quod scriptum est: Sentite de Domino in bonitate, et in simplicitate cordis querite illum; quoniam in maleuolam animam non introibit sapientia, nec habitabit in corpore subdito peccatis . Nam quia nobis ad discendam Deo placitam simplicitatem columba proponitur, diligentius naturam uideamus, ut per singula innocentie eius exempla, uite nobis emendatioris instituta sumamus. A malitia fellis aliena est. Omnis amaritudo, et ira et indignatio tollatur a nobis, cum omni malitia . Nullum ore uel unguibus ledit, ne minimas  quidem auiculas, uel uermiculos, quibus minores pene omnes auicule se suosque nutriunt. uideamus ne dentes nostri sint arma et sagitte , ne mordentes et comedentes inuicem consumamur ab inuicem . Contineamus manus a rapinis; qui furabatur iam non amplius furetur, magis autem laboret operando manibus, quod bonum est, ut habeat unde tribuat necessitatem patienti . Nam et columba sepe alienos quasi suos fertur alere pullos, ipsa terre fructibus et semine pascitur. Audiamus Apostolum: Bonum est non comedere carnem, et non bibere uinum . Et apostolus Petrus: Ministrate, inquit, in fide uestra uirtutem, in uirtute autem scientiam, in scientia autem abstinentiam, in abstinentia autem patientiam, in patientia  autem pietatem, in pietate autem amorem fraternitatis . Gemitum pro cantu habet. Miseri simus et lugeamus, et ploremus coram Domino, qui fecit nos. Risus noster in luctum conuertatur et gaudium in merorem. Beati enim lugentes, quoniam ipsi consolabuntur . Super aquas sedere consueuit, ut uenturi raptum accipitris, preuisa in aquis umbra, declinet; ac mundatoriis Scripturarum fluentis seduli assidere curemus, quarum speculis edocti, dignoscere et precauere ualeamus insidias hostis iniqui. Hec de natura columbe septem uirtutum exempla commemorasse sufficiat, et recte fortasse, quia Spiritus sancti, qui in columba descendit, septiformis est gratia.  Sed querendum est cur in  ipso Redemptore nostro, mediatore Dei et hominum, per columbam apparuit, in discipulis uero per ignem. Certe unigenitus Dei Filius Iudex est generis humani. Sed quis eius iustitiam ferret si priusquam nos per mansuetudinem colligeret, culpas nostras per zelum rectitudinis examinare uoluisset? Homo ergo pro hominibus factus mitem se hominibus prebuit: noluit peccatores ferire, sed colligere. Prius uoluit mansuete corrigere, ut haberet quos postmodum in iudicio saluaret. In columba ergo apparere super eum debuit Spiritus, quia non ueniebat ut peccata etiam per zelum percuteret, sed adhuc per mansuetudinem toleraret. At contra super discipulos in igne debuit Spiritus sanctus demonstrari, ut hi qui erant simpliciter nomines, atque ideo peccatores,  eos contra semetipsos spiritalis feruor accenderet, et peccata, quibus Deus per mansuetudinem parceret, ipsi in se per penitentiam punirent. Nec ipsi quippe esse poterant sine peccato, qui adherebant celesti magisterio, Ioanne attestante, qui ait, Si dixerimus quia peccatum non habemus, nos ipsos seducimus, et ueritas non est in nobis .

Et ecce uox de celis, dicens: Hic est Filius meus di lectus in quo mihi complacui.  Hoc et alii duo Marcus et Lucas similiter narrant, sed de uerbis uocis que de celo facta est uariant locutionem, salua tamen sententia. Quod enim Mattheus ait dictum: Hic est Filius meus dilectus, et alii duo dicunt: Tu es Filius meus dilectus, ad eamdem sententiam explicandam ualet. uox enim celestis unum horum dixit,  sed euangelista ostendere uoluit ad idem ualere quod dictum est: Hic est Filius meus dilectus, ut illis potius qui audiebant indicaretur esse Filius Dei; atque ita dictum referre uoluit: Tu es Filius meus, ac si illis diceretur: Hic est Filius meus. Non enim Christo indicabatur quod sciebat, sed audiebant, qui aderant, propter quos etiam ipsa uox facta est. Iam uero quod alius dicit: In quo mihi complacui; alius: In te complacui; alius: In te complacuit mihi, apparet, cum quilibet euangelistarum celestis uocis etiam uerba tenuerit, alios ad eamdem sententiam familiarius explicandam uerba narrasse, ut intelligatur hoc dictum esse ab omnibus, tanquam diceretur: In te placitum meum constitui, hoc est, per te gerere, quod mihi placet.  Ergo Filius Dei  baptizatur in homine, Spiritus Dei descendit in columba, Pater Deus sonat in uoce, sancte et indiuidue Trinitatis in baptismo declaratur mysterium. Et recte, ut qui sacramentorum suorum dispensatoribus erat precepturus docere omnes gentes, et baptizare eos in nomine Patris, et Filii, et Spiritus sancti, primus ipse suo in baptismate totam personaliter panderet adesse Trinitatem. Quod autem ait uox paterna: Hic est Filius meus dilectus, in quo mihi complacui, ad comparationem terreni hominis dicit, in quo peccante quodammodo se sibi displicuisse Deus conditor insinuat, cum ait: Penitet me hominem fecisse in terra . Penitentia quidem in Deum nulla cadit, sed nostro more loquens, qui  compungi penitentia solemus, quando contra uotum nostra opera uerti uidemus, penitere se dixit hominem fecisse, quem a rectitudine sue facture peccando degenerare conspexit. In Filio autem suo unigenito sibi singulariter complacuit, quia hunc hominem quem induerat a peccato immunem seruare cognouit. Et in hac quoque uoce Patris sicut et in ceteris baptizati Domini mysteriis, omnis iustitie declaratur impletio. Ceternus enim et consubstantialis Patri Filius descendendo super eum spiritu, qui sit, hominibus intimatur, ut per hoc discant homines per gratiam se baptismatis accepto Spiritu sancto de filiis diaboli in Dei filios posse transferri. Sicut Apostolus edocet, fidelibus ita loquens: Accepistis Spiritum adoptionis filiorum, in quo clamamus: Abba pater;  et euangelista Ioannes: Quotquot, inquit, receperunt eum dedit eis potestatem filios Dei fieri .



CAPUT Iu. De ieiunio Christi in deserto et trina tentatione, etc.

[I.] Tunc iehsu ductus in desertum a Spiritu, ut tentaretur a diabolo. Dubitari a quibusdam potest a quo spiritu iehsu ductus sit in desertum, propter hoc quod subditur: Assumpsit eum diabolus in sanctam ciuitatem, et rursum, assumpsit eum in montem excelsum . Sed uere et absque ulla questione conuenienter accipitur ut a sancto Spiritu in desertum ductus credatur, ut illuc eum suus Spiritus duceret, ubi hunc ad tentandum spiritus malignus inueniret. Quod et apud euangelistam Lucam manifeste designatur, cum dicitur: iehsu autem plenus  Spiritu sancto regressus est a Iordane, et agebatur in Spiritu in desertum. Non ergo uirtute spiritus mali iehsu agebatur in desertum, sed uoluntate sui Spiritus boni locum certaminis quo aduersarium sternat de uictoria certus ingreditur. Ubi nobis pariter ordinem recte conuersandi premonstrat, ut post acceptam uidelicet in baptismo remissionem peccatorum, sanctique Spiritus gratiam, aptius contra nouas antiqui hostis insidias accingamur, menteque seculum deserentes, quasi manna deserti, sola eterne uite gaudia discamus esurire.

Et cum ieiunasset quadraginta diebus et quadraginta noctibus postea esuriit.  Quadragesime ieiunium habet auctoritatem et in ueteribus libris ex ieiunio Mosis, et Elie, et ex Euangelio, quia totidem  diebus Dominus ieiunauit. Demonstrans Euangelium non dissentire a lege, et prophetis. In persona quippe Mosis lex, in persona Elie prophete accipiuntur: inter quos in monte gloriosus apparuit, ut euidentius emineret quod de illo dicit Apostolus: Testimonium habens a lege et prophetis . In qua autem parte anni congruentius obseruatio Quadragesime constitueretur, nisi confini atque contigua Dominice passionis? Quia in ea significatur hec uita laboriosa, cui opus est continentia, ut ab ipsius mundi amicitia ieiunetur. Aliter: ieiunauit Dominus, cum tentaretur ante mortem cibo adhuc indigens. Manducauit autem et bibit cum glorificatur, post resurrectionem iam cibo non indigens. Hic enim ostendebat  in se nostrum laborem, illic autem in nobis suam consolationem, quadragenis diebus utrumque definiens, quia numerus ipse, hoc est, quadragenarius, huius seculi significare uidetur excursus, obseruandus in his qui ex quatuor partibus mundi uocantur per gratiam ad eum, qui non uenit legem soluere, sed adimplere. Decem namque precepta legis sunt iam gratia Christi diffusa per mundum. Et quadripartitus est mundus, et decem quadruplicata quadraginta faciunt. Quoniam qui redempti sunt a Domino , de regionibus congregauit eos, ab Oriente, et ab Occidente, ab Aquilone, et mari. Ieiunans itaque quadraginta diebus ante mortem carnis, ueluti clamabat: Abstinete uos a desideriis huius seculi. Manducans autem et bibens quadraginta diebus  post resurrectionem carnis, ueluti clamabat: Ecce ego uobiscum sum omnibus diebus, usque ad consummationem seculi . Ieiunium quippe est in tribulatione certaminis. Quoniam qui in agone est, in omnibus abstinens est. Cibus autem in spe pacis, que perfecta non erit, nisi cum corpus nostrum cuius exspectamus redemptionem, induerit immortalitatem, quod nondum adipiscendo gloriamur, sed sperando iam pascimur. Utrumque Apostolus simul nos agere ostendit, dicens: Spe gaudentes, in tribulatione patientes . Tanquam illud esset in cibo, hoc in ieiunio. Simul enim cum uiam Domini carpimus, et a uanitate presentis seculi ieiunamus, et futuri promissione reficimur, hic non apponentes cor, illic ponentes sursum cor. Quod  autem Dominus consummatis ieiunii diebus esuriit, cum de Mose uel Elia ieiunantibus nichil tale sit scriptum, ideo factum est, ne ab eo tentando pauens hostis aufugeret, quem cum tot signis celestibus preconatum, tum etiam uisis excellentissimis in abstinendo uideret equatum. Esuriit enim humilis Deus homo, ne inimico innotescat, sublimis homo Deus.  Mystice autem esuries illa qua Dominus esuriebat significat desiderium quod habuit erga salutem nostram. Quia ideo ipse ieiunauit abstinens a terreno cibo, ut nos cibo celesti reficeremur, ideo tentatus est, ut sua uictoria nos uincere faceret, ideoque mortuus est, et resurrexit, ut nos mortui delictis in iustitia uiuamus per ipsum. Quando ergo nos per eius gratiam ad faciendam uoluntatem eius  conuertimur, refectionem illi prebemus. Sicut ipse a muliere Samaritana potum poscebat. Et discipulis suis cibum terrenum sibi offerentibus ait: Meus cibus est ut faciam uoluntatem eius qui misit me, ut perficiam opus eius . Et alibi: Hoc est, inquit, opus Dei ut credatur in eum quem misit ille.

Et accedens tentator dixit ei: Si Filius Dei es, dic ut lapides isti panes fiant. Nisi ergo Dominus ieiunasset tentandi occasio diabolo non fuisset Accessit quidem tentandi permissione, qui longe erat uoto malitie. Accessit instigatus fastu superbie, qui non obseruabat tenorem iustitie. Erexit se seruus contra Dominum, captiuus contra liberum, infirmus contra fortem, et dum innocentem studebat ligare, reos se  dolebat amittere. Non ergo indignum Redemptore nostro, quod tentari uoluit, qui uenerat occidi. Iustum quippe erat ut sic tentationes nostras suis tentationibus uinceret, sicut mortem nostram uenerat sua morte superare. Si Filius, inquit, Dei es, dic ut lapides isti panes fiant. Antiquus enim hostis Redemptorem humani generis debellatorem suum in mundum uenisse cognouit. Quia seu per prophetas promissum seu per angelos annuntiatum, siue etiam per Ioannem digito demonstratum agnoscere potuit. Unde et per obsessum hominem dixit: Quid nobis et tibi, Fili Dei? uenisti ante tempus torquere nos . Cum tamen hunc passibilem cerneret, cum posse mortalia perpeti humanitus uideret, omne quod de eius diuinitate suspicatus est ei fastu sue superbie  in dubium uenit. Nihil quippe se nisi superbum sciens, cum hunc esse humilem conspicit, Dominum esse dubitauit, unde et ad tentationum se argumenta conuentit. Sed non sicut nos, qui puri homines sumus, irruente sepe tentatione concutimur, ita Redemptoris nostri anima tentationis est necessitate turbata. Tribus namque modis tentatio agitur, suggestione, delectatione, consensu, et nos cum tentamur plerumque in delectationem, aut etiam in consensum labimur. Quia carnis peccato propagati, in nobismetipsis etiam gerimus unde certamina toleramus. Deus uero qui ad susceptionem carnis sine peccato uenerat, nil contradictionis in semetipso tolerabat. Tentari ergo per suggestionem potuit, sed eius mentem peccati delectatio non momordit.  Atque ideo omnis diabolica illa tentatio foris, non intus fuit. Sic enim dignatus est hec exterius cuncta suscipere, ut tamen eius mens interius diuinitati sue inherens, inconcussa permaneret. Qui etsi quando turbatus spiritu infremuisse dicitur, ipse diuinitus disponebat quantum ipse humanitus turbaretur. Esurienti quippe Domino non de humo, nec de feno, sed de lapidibus panes facere diabolus suasit, quia mente durus duritiam sermone ostendit. Dic, inquit, ut lapides isti panes fiant. Non dixit fac, sed dic, quia scriptum nouerat: Dixit Deus fiat lux, et facta est lux . Et alibi: Quia ipse dixit et facta sunt, ipse mandauit et creata sunt . Dicere enim Dei, facere est. Sed in hoc quoque Dei Filius admirandus non est, si ex lapidibus  panes creet, cum hoc quotidie iactis in terram seminibus facit, Rigans montes de superioribus suis, ut educat panem de terra, et uinum letificet cor hominis . Mystice autem ex lapidibus panes facit, cum diuersas gentes, que lapidibus ob duritiam mentis comparantur, per Euangelium in corpus suum redigit. Quia secundum Apostolum: Unus panis, unum corpus nos multi sumus in Christo Iesu .

Et respondens dixit, Scriptum est: Non in solo pane uiuit homo, sed in omni uerbo quod procedit de ore Dei. Testimonium hoc de Deuteronomio sumptum est. Ubi Moyses commemorauit populo beneficia, dicens ad eos: Dedit tibi Dominus cibum manna, quod ignorabas tu, et patres tui , ut ostenderet  tibi quod non in solo pane uiuit homo, sed in omni uerbo quod egreditur ex ore Dei. Ergo si quis non uescitur Dei uerbo, iste non uiuit. Quia sicut corpus humanum non uiuit sine terreno cibo, ita et anima uiuere non potest sine Dei uerbo. Procedere autem uerbum de ore Dei dicitur, cum consilium suum ac uoluntatem conditor summus per sanctarum Scripturarum testimonia reuelare nostre fragilitati uoluerit. Non quod incorporeus Deus lineamenta corporis in natura sua habeat, sed inuisibilia eius per ea que facta sunt intellecta conspiciuntur, sempiterna quoque uirtus eius ac diuinitas . Notandum autem quod Redemptor noster tentatus ideo per sententias Scripturarum diabolo respondit, quia propositum ei erat humilitate diabolum uincere non potentia.  Nobisque exemplum dedit, ut quoties a prauis hominibus aliquid patimur, ad doctrinam potius excitemur, quam ad uindictam. Hostis enim noster adhuc in hac uita nos positos, quanto magis nos sibi rebellare conspicit, tanto amplius expugnare contendit. Eos namque pulsare negligit, quos quieto iure possidere se sentit. Contra nos uero eo uehementius incitatur quo ex corde nostro quasi ex iure proprie habitationis expellitur. Hoc enim in se ipso Dominus sub quadam dispensatione figurauit, qui diabolum non nisi post baptisma se tentare permisit, ut signum nobis quoddam future conuersationis innueret, quod membra eius postquam ad Deum proficiscerentur, tunc acriores tentationum insidias tolerarent.

 Tunc assumpsit eum diabolus in sanctam ciuitatem, et statuit eum supra pinnaculum templi.  Assumptio ista que dicitur, non ex imbecillitate Domini uenit, sed de inimici superbia, qui uoluntatem Saluatoris necessitatem putauit: ex hoc autem loco intelligitur quid sit illud quod in alio loco: Abierunt in sanctam ciuitatem, et multis apparuerunt .  Sancta autem ciuitas Ierusalem dicebatur, in qua templum Dei erat et sancta sanctorum, et cultus unius Dei secundum legem Moysi. Pinnaculum autem summitas est tecti. Non enim habebat templum culmen in superioribus sicut nec tabernaculum, sed erat equale. Quomodo omnibus in Palestina et Aegypto domus edificantibus facere moris est.

Et dixit ei: Si Filius Dei es, mitte te deorsum.   In omnibus tentationibus suis hoc agit diabolus, ut intelligat si Filius Dei sit. Sed Dominus sic responsionem temperat, ut eum relinquat ambiguum. Mitte te deorsum ait, quia uox diaboli, qua semper omnes cadere deorsum desiderat persuadere potest, precipitare non potest;  simulque notandum quod Christus licet diabolum permisisset se super pinnaculum templi ponere, tamen renuit ad eius imperium deorsum descendere. Nobis pro exemplo, ut quisquis imperauerit uiam ueritatis arctam et supernam nos ascendere, obtemperemus; si quis autem uult nos fictis suasionibus de altitudine ueritatis et uirtutum ad ima erroris et uitiorum precipitare, non illum audiamus. Nam in istis duobus  apostolica nos instruit oratio: dicit enim Paulus ad Philippenses ita: Quidam ergo propter inuidiam et contentionem, quidam autem propter bonam uoluntatem Christum predicant . Et paulo post: Quid enim, inquit, dum omnimodo siue per occasionem, siue per ueritatem Christus annuntietur, in hoc gaudeo, sed et gaudebo, scio enim quoniam hoc mihi proueniet ad salutem per uestram orationem; rursum ad Galatas ait: Licet nos, aut angelus de celo euangelizet uobis preterquam euangelizauimus uobis, anathema sit .

Scriptum est enim quia angelis suis mandauit de te, ut in manibus tollant te, ne forte offendas ad lapidem pedem tuum.  Hoc in XC psalmo legimus, sed ibi non de Christo, sed uiro sancto prophetia  est. Male ergo interpretatur Scripturas diabolus. Certe si uere de Saluatore scriptum nouerat, debuerat et illud dicere, quod in eodem psalmo contra se sequitur: Super aspidem et basiliscum ambulabis, et conculcabis leonem et draconem. De angelico auxilio quasi ad infirmum loquitur, de sui conculcatione, quasi tergiuersator, tacet. Ait illi iehsu rursum, Scriptum est: Non tentabis Dominum Deum tuum. Falsas de Scripturis diaboli sagittas ueris Scripturarum frangit clypeis. Et nota, quod necessaria testimonia de Deuteronomio tantum protulerit, ut secunde legis sacramenta monstraret. Non tentabis, inquit, Dominum Deum tuum,  suggerebatur enim tanquam homini, ut signo aliquo exploraret ipse quantus esset, id est quam multum  apud Deum posset. Quod uitiose fit cum fit; pertinet namque ad sanam doctrinam, quando habet quod faciat homo, non tentare Dominum Deum suum. Neque enim et ipse Saluator non poterat tueri discipulos suos, quibus tamen ait: Si uos persecuti fuerint in una ciuitate fugite in aliam : cuius rei prior exemplum prebuit. Nam cum potestatem haberet ponendi animam suam, nec eam poneret nisi cum uellet, in Aegyptum tamen infans portantibus parentibus fugit, et ad diem festum non euidenter, sed latenter ascendit, cum alias palam loqueretur, Iudeis irascentibus, et de inimicissimo animo audientibus, nec tamen ualentibus mittere in eum manus, quia nondum uenerat hora eius . Qui ergo palam docendo et arguendo et tamen  inimicorum rabiem ualere in se aliquid non sinendo Dei demonstrat potestatem, idem tamen fugiendo et latendo hominis instruebat infirmitatem, ne Deum tentare audeat, quando habet quod faciat, ut quod cauere oportet euadat.

Iterum assumpsit eum diabolus in montem excelsum ualde, et ostendit ei omnia regna mundi, et gloriam eorum.  Cum autem Deus homo dicitur uel in excelsum montem, uel in sanctam ciuitatem assumptus a diabolo, mens refugit humana, aures hoc audire expauescunt. Cui tamen non esse incredibilia ista cognoscimus si in illo et alia facta pensamus. Certe iniquorum omnium diabolus caput est, et huius capitis membra sunt omnes iniqui. Quid ergo  mirum si se permisit ab illo in montem duci, qui se pertulit etiam a membris illius crucifigi?  Mystice autem mons iste superbiam significat diaboli, per quam ipse deceptus est, et alios decipere gestit. Nam Dominus ad humilia, ad campestria descendit, ut diabolum humilitate superaret. Diabolus autem ducere eum ad montem festinat, ut per quem ipse corruerat etiam ceteri corruant. Ostendit, inquit, ei omnia mundi regna, et gloriam eorum. Igitur aduersus Dominum tota iam seculi potestate pugnatur, et creatori suo possessio huius uniuersitatis offertur, ut tenens ordinem fraudis antique, quem neque cibo pellexerat, nec loco mouerat, nunc uel ambitione corrumpat. Gloria enim regnorum mundi, siue fauor humane laudis, que maxime regibus et  potentibus huius mundi fauet, seu ambitio quelibet, que in auro, uel argento, uel in gemmis, uel in ceteris rebus pretiosis pollet, intelligi potest. Ostendit ergo in monte diabolus omnia regna mundi Domino, non quod ipse eius uisum amplificare potuerit, aut aliquid ignotum ei demonstrare , sed uanitatem pompe mundane quam ipse diligebat, quasi speciosam ac desiderabilem uerbis ostendens, in amorem Christo suggerens uenire uolebat. Potest hoc et aliter intelligi: sciens quippe diabolus ad hoc uenisse Christum, ut regnum illius tolleret, et hi qui sub eo erant inciperent esse cum Christo, ostendit ei omnia regna mundi, id est homines huius seculi, quomodo alii regantur a fornicatione, alii ab auaritia,  alii populari rapiantur aura, hi forme capiantur illecebra. Neque uero arbitrandum est quod regna ei mundi ostendens, Persarum  regnum Indorumque monstrauerit, sed ostendit ei omnia regna mundi, id est regnum suum, quomodo regnaret in mundo, ut cohortans eum facere quod uolebat, inciperet Christum habere subiectum. Quod enim in Luca scriptum est, ostensa sibi omnia regna orbis terre in momento temporis , non tam conspectus celeritas indicatur, quam caduce fragilitas potestatis exprimitur. In momento enim cuncta illa pretereunt, et sepe honor seculi abiit, antequam uenerit. Quid enim seculi potest esse diuturnum, cum ipsa secula non sint diuturna?

Et dixit illi: Hec omnia tibi dabo, si cadens adoraueris  me.  Arrogans et superbus etiam hoc de iactantia loquitur, non quod in toto mundo habeat potestatem, ut possit omnia regna dare diabolus, cum sciamus plerosque sanctos uiros a Deo reges factos. Si cadens, inquit, adoraueris me. Ergo qui adoraturus est diabolum ante corruit. Sed si ipsum ordinem tentationis aspicimus pensamus quanta magnitudine nos a tentatione liberamur. Antiquus hostis contra primum hominem parentem nostrum in tribus tentationibus se erexit. Quia hunc uidelicet gula, et auaritia, et uana gloria tentauit, sed tentando superauit, quia sibi eum per consensum subdidit. Ex gula quippe tentauit cum cibum ligni uetiti ostendit, atque ad comedendum suasit, dicens: Gustate. Ex  uana autem gloria tentauit cum diceret: Eritis sicut dii. Et profecto ex auaritia tentauit cum diceret: Scientes autem bonum et malum. Auaritia enim non solum pecunie est, sed etiam sublimitatis. Recte enim auaritia dicitur cum super modum sublimitas ambitur. Sed quibus modis primum hominem strauit, eisdem modis a secundo homine tentato succubuit. Per gulam quippe tentat, qui dicit: Dic ut lapides isti panes fiant; per uanam gloriam tentat cum dicit: Si Filius Dei es, mitte te deorsum. Per sublimitatis auaritiam tentat, cum regna omnia mundi ostendit, dicens: Hec omnia tibi dabo si procidens adoraueris me. Sed in hisdem modis uincitur quibus primum hominem se uicisse gloriatur, ut a nostris cordibus ipso auditu captus exeat, quo nos aditu intromissus tenebat.

 Tunc dicit ei iehsu: uade, Satana.  Non, ut plerique putant, eadem Satanas et apostolus Petrus sententia condemnatur; Petro enim dicitur: uade retro me, Satana, id est, sequere me, quia contrarius es uoluntati mee. Hic uero audit: uade, Satana, et non ei dicitur retro, ut subaudiatur: uade in ignem eternum, qui paratus est tibi et angelis tuis.  Si autem secundum alia exemplaria quis uade retro, Satanas, legere uoluerit, potest in hoc ita sentire, quod retro ad transacta tempora respiciat, quibus sibi reum diabolus tenebat mundum. Quasi Dominus diabolo dicens: uade retro, Satanas, significauerit principatus sui tempora, quem in retro actis seculis tenebat, iam esse finienda, ac si diceret: Attende retro, quando decepisti primum hominem,  et posteros eius per uarios idolorum cultus deludebas; sufficiat tibi usque huc, nunc autem non solum me subuertere non ualebis, imo a potestate, quam te habere plaudebas per me eiicieris. Sicut ipse appropinquante hora sue passionis dicebat: Nunc iudicium est mundi, nunc princeps huius mundi eiicietur foras; et ego si exaltatus fuero a terra, omnia traham ad me ipsum . Satanas ergo aduersarius Latine, siue transgressor, interpretatur. Et recte inimicus ueritatis atque transgressor iustitie retrorsum uadit, quia cum ipse suum honorem non seruauit,  alieni inuasor imperii repulsus eterna confusione dignus apparebit.

Scriptum est enim: Dominum Deum adorabis, et illi soli seruies.  Dicens diabolus Saluatori, Procidens adoraueris me, e contrario audit quod ipse magis adorare cum debeat Dominum et Deum suum. Querit forte aliquis quomodo conueniat quod hic precipitur, Domino soli seruiendum, Apostoli uerbo, qui dicit: Sed per caritatem seruite inuicem . Sed huic facile Grece lingue ex qua Scriptura translata est origo satisfacit, in qua seruitus duobus modis ac diuersa significatione solet appellari, dicitur enim , dicitur et sed intelligitur seruitus communis, id est, siue Deo, siue homini, siue cuilibet rerum nature, exhibita, a quo  etiam seruus, id est , Grece nomen accipit; autem uocatur seruitus illa que sola diuinitatis cultui debita, neque ulli est participanda creature; unde et idololatre nuncupantur hi qui uota, preces et sacrificia, que uni Deo debuerant, idolis impendunt. Iubemur ergo per caritatem seruire inuicem, quod est Grece iubemur uni seruire, quod est Grece , unde dicitur Et illi soli seruies, quod est Grece , et iterum: Nos enim sumus circumcisio spiritui Dei seruientes , quod est Grece .

Tunc reliquit eum diabolus, et ecce angeli accesserunt, et ministrabant ei.  Precedit tentatio, ut sequatur uictoria, angeli ministrant ut uictoris dignitas comprobetur. Ex qua re quid aliud quam  unius persone utraque natura ostenditur? quia et homo est quem diabolus tentat, et idem ipse Deus est cui ab angelis ministratur. Cognoscamus igitur in eo naturam nostram, quia nisi hunc diabolus hominem cerneret, non tentaret. ueneremur in illo diuinitatem suam, quia nisi Deus super omnia existeret, nullo modo angeli ministrarent ei. uerum quia principium sancti Euangelii de genealogia et infantia Saluatoris, de baptismo et tentatione eius, hoc libro explicauimus, de initio predicationis illius aliud exordium sumamus.



LIBER SECUNDUS.



SEQUITUR CAPUT Iu. De initio predicationis Christi, et uocatione discipulorum.


[I.] Postquam ergo Mattheus euangelista de quadraginta dierum ieiunio, et de tentatione qua tentatus est a diabolo Saluator, et de angelorum ministerio narrauit, continuo subiecit dicens:

Cum autem audisset iehsu quod Ioannes traditus esset, secessit in Galileam. [II.] Quod tamen non continuo factum Ioannes apostolus et euangelista manifestat; cum dicit, antequam Ioannes Baptista missus esset in carcerem, Iesum isse in Galileam. Postquam enim commemorauit quod in Cana Galilee  fecit de aqua uinum, et descendit cum matre et discipulis, et ibi manserunt non multis diebus, dicit eum deinde ascendisse Hierosolymam propter pascha, posthec uenisse in Iudeam terram et discipulos eius, et illic demoratum cum eis, et baptizantem, ubi secutus ait: Erat autem et Ioannes baptizans in Aennon iuxta Salim, quia aque multe erant illic . Mattheus autem, sicut superius demonstrauimus, dicit: Cum autem audisset quod Ioannes traditus esset, secessit in Galileam. Similiter et Marcus. Postea autem, cum traditus est, inquit Ioannes, uenit iehsu in Galileam. Lucas quidem nichil dicit de tradito Ioanne, sed tantum et post baptismum et tentationem  Christi dicit eum uenisse in Galileam, sicut illi duo. Nam ita contexit narrationem suam: Et consummata, inquit, omni tentatione, diabolus secessit ab illo usque ad tempus, et regressus est iehsu in uirtute in Galileam, et fama exiit per uniuersam regionem de illo. Unde intelligitur hos tres euangelistas non Ioanni euangeliste contraria narrasse, sed pretermisisse primum Domini aduentum in Galileam posteaquam baptizatus est, quando illic aquam conuertit in uinum, tunc enim nondum erat traditus Ioannes, eum uero aduentum eius in Galileam connexisse narrationibus suis qui post Ioannem traditum factus est; de quo eius reditu in Galileam etiam ipse Ioannes euangelista sic loquitur: Ut ergo cognouit iehsu quia audierunt Pharisei quia iehsu plures  discipulos facit et baptizat, quam Ioannes, quanquam iehsu non baptizaret sed discipuli, reliquit Iudeam et abiit iterum in Galileam . Tunc ergo intelligimus iam fuisse traditum Ioannem, Iudeos uero audisse quod plures discipulos faceret et baptizaret, quam fecerat et baptizauerat Ioannes. Nec hoc silendum arbitror, quod ecclesiastica narrat historia, beatissimum Ioannem apostolum usque ad ultimum pene sue uite tempus absque ullius Scripture indiciis Euangelium predicasse. Sed cum trium, inquit, Euangeliorum etiam ad ipsum notitia peruenisset, probasse quidem tum fidem et ueritatem dictorum, deesse tamen uidit aliqua, et ea maxime que primo predicationis sue tempore Dominus gesserat, rogatusque a fidelibus auditoribus suis, et credentibus  in Christum, ut ea que preterierant priores ante traditionem Ioannis Saluatoris gesta describeret, et ideo dicit in Euangelio: Hec fecit in initio signorum iehsu . Et iterum in alio loco indicat dicens: Nondum enim Ioannes fuerat missus in carcerem . Ex quibus constat quod ea que antequam Ioannes traderetur ab Iesu fuerant gesta, describit, hoc est unius tantum anni, in quo et passus est, post carcerem Ioannis, historiam texuisse.

Et relicta ciuitate Nazareth, uenit et habitauit in Capharnaum maritima, in finibus Zabulon et Nephthalim.  Nazareth itaque unde Dominus noster et Saluator Nazareus uocatus est, in Galilea uiculus contra regionem, in duodecimo eius milliario ad Orientalem plagam iuxta montem Thabor, Capharnaum  uero iuxta stagnum Genesareth usque hodie est oppidum in Galilea gentium, situm in finibus Zabulon et Nephthalim. Narrat quidam supra memoratus episcopus Arculphus, harum ciuitatum utramque modernis temporibus absque murorum ambitu esse, et Nazareth supra montem positam, Capharnaum uero angusto inter montem et stagnum coarctatam spatio, ab Aquilonari plaga montem, lacum uero ab Australi habentem, et quod ab Occasu in Ortum extensa dirigatur. Mystice autem quod Ioanne tradito iehsu incipit predicare, significat quod desinente lege, consequenter oritur Euangelium, aurora deficiente uerus consurgit Sol, discipulo cessante Magister adest. Sed humilis magister est ille qui doctrinam  discipuli non despexit, non impediuit, sed exspectauit donec cursum suum discipulus consummauerit; exemplum nobis prebens, ne quis ab inferiore persona despiciat sermonem predicationis audire, imo humilitatem apostolicam studeat imitari, quia dicit: Si cui reuelatum fuerit sedenti, prior taceat . Et relicta, inquit, ciuitate Nazareth, uenit et habitauit Capharnaum maritimam. Nazareth, flos, aut uirgultum eius. Capharnaum uilla pulcherima, siue ager pinguedinis, siue uilla consolationis interpretatur. Bene itaque Redemptor noster, relicta Nazareth Capharnaum transgreditur, quia de flore figurarum, que sub lege imperfecte manebant, ad fructum spiritalis doctrine, qui in Euangelio est, transire nos docet. In sancta quippe Ecclesia, que  est uilla pulcherrima in decore uirtutum, et ager pinguedinis in abundantia caritatis, atque opulentia bonorum operum, siue ager consolationis, in solatio Scripturarum et spe firma futurorum habitans, Saluator per doctores predicat quotidie Euangelium, quia in ipsa fructificant omnia germina uirtutum; unde in laudem eius sponsus in Cantico canticorum dicit: Hortus conclusus, soror mea sponsa, hortus conclusus, fons signatus. Emissiones tue paradisus malorum punicorum, cum pomorum fructibus. Cypri cum nardo, nardus, et crocus, fistula, et cinnamomum, cum uniuersis lignis Libani, myrrha, et ale cum omnibus primis unquentis. Fons hortorum, puteus aquarum uiuentium, que fluunt impetu de Libano . Hec bene maritima dicitur, quia iuxta mare istius  mundi posita, quotidie persecutionum fluctibus tunditur. Attamen homines undis uoluptatum mersos retibus Euangelii non cessat liberare. Que et in finibus Zabulon et Nephthalim sita est, quia in medio gentium ad dilatandum fortiter uerbum Dei consistit, ut credentibus sit refugium, et periclitantibus demonstret fidei portum. Zabulon ergo habitaculum fortitudinis interpretatur, et Nephthalim dilatatio.

Ut adimpleretur quod dictum est per Isaiam prophetam: Terra Zabulon, et terra Nephthalim, uia maris trans Iordanem Galiee gentium, populus qui sedebat in tenebris lucem uidit magnam, habitantibus in regione umbre mortis, lux orta est eis . Secundum ergo euangeliste Matthei sensum, hoc testimonium propheta Isaias de aduentu Christi et  illuminatione Euangelii precinit licet alii illud ad reuersionem de captiuitate sub Zorobabel factam interpretentur. Nam uerus medicus ad initia recurrit dolorum, quia ubi prima captiuitas Hebreorum ab Assyriis fuit, et diuina lex in obliuionem uenit, ibi Dominus primo ignem predicationis accendit .   Quod autem dicit: uia maris trans Iordanem Galilee gentium, ad differentiam positum est alterius Galilee, que est in tribu Zabulon. Due siquidem Galilee sunt e quibus una Galilea gentium uocatur, uicina finibus Tyriorum, ubi et Salomon donauit uiginti ciuitates regi Hiram Tyrio in sorte tribus Nephthalim.  Altera Galilea dicitur circa Tyberiadem et stagnum Genesareth, in tribu Zabulon. Populus qui sedebat in tenebris uidit lucem magnam, et reliqua. Sancta ergo Ecclesia, que iuxta mare presentis seculi posita est, ipsa trans Iordanem, id est per baptismum, de pristinis erroribus ablata spiritalis Galilea, id est transmigratio facta est; et que prius sub gentili ritu in umbra mortis, id est in carnis luxu et delectatione  peccati conuersata est, Christo ueniente lucem recepit Euangelii.

Exinde cepit iehsu predicare, et dicere: Penitentiam agite, appropinquauit enim regnum celorum.  Cum autem Saluator eadem predicat que Ioannes Baptista ante dixerat, ostendit se eiusdem Dei Filium, cuius ille propheta fuit. Bene ergo penitentibus per Saluatorem dicitur appropinquare regnum celorum, quia per ipsum de imis adalta subleuamur. Appropinquauit enim uere tunc penitentibus regnum celorum, cum Saluator noster in suo aduentu omnibus quicunque per penitentiam priscis erroribus renuntiantes, ad eius fidem et baptismum confugerunt, uitam promisit eternam. Quotquot autem receperunt eum, dedit eis potestatem filios  Dei fieri . Appropinquat etiam, et nunc, quia ipse discipulis suis post resurrectionem suam iussit predicare in nomine eius penitentiam, et remissionem peccatorum in omnes gentes. Et ecce, ait, ego uobiscum sum in omnibus diebus usque ad consummationem seculi .

[III.] Ambulans autem iuxta mare Galilee uidit duos fratres Simonem qui uocatur Petrus, et Andream fratrem eius, mittentes rete in mare, erant enim piscatores. Mare Galilee idem est quod stagnum Genesareth, sed ideo mare Galilee dicitur, quia iuxta Galileam tendit. Diuersis enim nominibus hoc ipsum mare, propter adiacentiam locorum appellatur; nam mare Galilee, lacus Genesareth, stagnum Genesareth, mare Tyberiadis, et lacus Salinarum dicitur.  Ambulans ergo Dominus iuxta mare Galilee, uidit duos fratres, id est, Simonem qui uocatur Petrus, et Andream fratrem eius. Quia incarnatus unigenitus Dei Filius, cum nostre mortalitatis conditionem suscepit in mari istius mundi piscatores spiritales uidit diuinitus. Quia quos ante constitutionem mundi ad opus predicationis aptos preuidit, hos in tempore incarnationis sue uocando, aliis quid essent ostendit. Duos namque fratres uidit, quia unitatem fraterne dilectionis probauit, ostendensque quia quicunque fraternum amorem non obseruant, a spiritalium doctorum ordine se sequestrant; Simonem qui uocatur Petrus, et Andream fratrem eius; Simon enim interpretatur obediens, Petrus agnoscens,  Andreas uirilis, et hoc bene ad doctorum personam conuenit. Quia hi solummodo ad opus magisterii habiles sunt, qui sapientie lumine illustrantur, et bene operantes mandatis Dei obediunt, aliisque quod ipsi sciendo et operando custodiunt, sciendum et faciendum fortiter et uiriliter suggerunt. Mittentes ergo rete in mare ad discipulatum suum Dominus conuocat. Quia sepe eos quos terrenis lucris inhiare considerat, ad celestis regni desiderium a cupiditate temporalium reuocat et non solum ipsos inde retrahit, sed etiam per ipsos retibus Euangelii alios de profundo iniquitatis eripit.

Et ait illis: uenite post me, et faciam uos fieri piscatores hominum.  Hic ergo questio non parua oboritur quomodo Ioannes dicat non in Galilea,  sed iuxta Iordanem, ad testimonium Ioannis Baptiste primo Andream secutum esse Dominum, cum alio cuius nomen tacet; deinde Petrum ab illo nomen accepisse, tertio Philippum uocatum esse, ut eum sequeretur, ceteri autem tres euangeliste de piscatione uocatos dicunt; quod tamen ita intelligendum est, non sic eos Dominum uidisse iuxta Iordanem, ut etiam inseparabiliter cohererent, sed tantum cognouisse eumque miratos ad propria remeasse.

At illi: continuo relictis retibus secuti sunt eum.  Fortasse hinc aliquis tacitis secum cogitationibus dicit: Ad uocem Dominicam uterque iste piscator, quid aut quantum dimisit, qui pene nichil habuit? Sed in hac re affectum potius pensare,  quam censum oportet. Multum reliquit qui sibi nichil retinuit; multum reliquit qui quamlibet paruum totum deseruit. Certe nos et habita cum amore possidemus, et ea que minime habemus ex desiderio querimus. Multum ergo Petrus et Andreas dimisit, quando uterque etiam desiderium habendi dereliquit; multum dimisit qui cum re possessa etiam concupiscentias refrenauit. A sequentibus ergo tanta dimissa sunt, quanta a non sequentibus concupisci potuerunt.

Et procedens inde uidit alios duos fratres Iacobum Zebedei, et Ioannem fratrem eius, in naui cum Zebedeo patre eorum, reficientes retia sua, et uocauit eos.  Queri autem potest quomodo binos uocauerit de nauiculis piscatores, primo Petrum et  Andream, deinde progressus paululum alios duos filios Zebedei, sicut narrant Mattheus et Marcus, cum Lucas dicat ambas eorum nauiculas impletas magna illa captura piscium, sociosque Petri commemoret Iacobum et Ioannem filios Zebedei uocotus ad adiuuandum, cum retia plena extrahere non possent, simulque miratos tantam multitudinem piscium, que capta erat, et eum Petro tantum dixisse: Noli timere, ex hoc iam homines eris capiens, simul eos tamen subductis ad terram nauibus secutos fuisse. Unde intelligendum est hoc primo esse factum, quod Lucas insinuat, nec tunc eos a Domino fuisse uocatos, sed tantum Petro fuisse predictum quod homines esset capturus: quod non ita dictum est, quasi iam  pisces nunquam esset capturus; nam et post resurrectionem Domini legimus eos piscatos. Dictum ergo est quod deinceps capturus esset homines, non dictum est quod iam non esset capturus pisces. Unde datur locus intelligere eos ad capturam piscium ex more remeasse, ut postea fieret quod Mattheus et Marcus narrant, quando eos binos uocauit, et ipse iussit ut eum sequerentur; primo duobus Petro et Andree, deinde aliis Zebedei duobus filiis. Tunc enim non subductis ad terram nauibus tanquam cura redeundi, sed ita eum secuti sunt, tanquam uocantem ac iubentem ut sequerentur. Isti primi uocati sunt, ut Dominum sequerentur. Piscatores et illitterati mittuntur ad predicandum, ne fides credentium non in uirtute Dei, sed eloquentia atque  doctrina hominum putaretur.

Illi autem statim relictis retibus, et patre, secuti sunt eum.  Rerum hec perfecta dimissio perfectam significat conuersionem, ac per hoc perfectum eorum discipulatum probat. Nam ipsa ueritas ait: Qui non renuntiauerit omnibus que possidet, non potest meus esse discipulus ; et item: Qui amat, inquit, patrem suum, aut matrem suam plusquam me, non est me dignus . Allegorice autem isti quatuor discipuli ex corporali ad spiritalem piscationem a Domino uocati, significant duos populos ex sollicitudine et amore huius seculi ad studium spiritale, ad seruitium sanctum per gratiam Dei uocatos. Nam Petrus et Iacobus significant Iudeos fideles agnoscentes Dominum, supplantantes uitia. Andreas uero et  Ioannes significant gentes uiriliter credentes Christum, et gratia Dei saluatas. Due namque naues duas Ecclesias figurant, eam uidelicet que ex circumcisione, et eam que ex preputio uocata est. Item retia predicationem Euangelii, mare quoque mundum, pisces homines carnali sapientie deditos, et uoluptatibus uite huius submersos, portus finem presentis uite significant. Isti enim spiritales piscatores, qui prius terreno officio et carnalibus curis tantum intenti erant, modo conuersatione seculari cum amore labentium rerum derelicta, quod bene Zebedeus significat, interpretatur enim fluens iste, et celestis uite desiderio accensi, quotidie sagena Domini pisces electos capiunt, atque de profundo peccatorum gurgite, et errorum latebris quos retrahunt  ad lucem fidei et scientie spiritalis perducunt, sicque in matris Ecclesie sinum collocare satagunt. Moraliter autem hec quatuor nomina in se unusquisque fidelis habere potest, si his digne conuersatur, ut Simon sit obediendo, Petrus peccatum suum agnoscendo, Andreas uiriliter labores patiendo, Iacobus uitia supplantando, et Ioannes gratiam Domini merendo, nominetur. Et maxime tunc ea ueraciter possidet, si in quatuor uirtutibus illa ostendere studuerit. Tunc sine dubio unusquisque obediens est, cum per prudentiam agnoscit peccata, et periculum sibi imminere preuidet propter illa, ut per mandatorum Dei obedientiam omnium delictorum deleat noxam, et penarum euadat iniuriam. Tunc  quoque uirilis, cum per temperantiam sustinet tentationes, et contra impetum libidinum non eneruiter persistit. Tunc ergo supplantator non ficte uocatur, cum per fortitudinem uincit uitia, et scuto fidei ignea tela nequissimi certat exstinguere, et tunc conuenienter gratia Dei nominari potest, cum per iustitiam creatoris sui impleuerit mandata, et tamen hec implens nichil sibi tribuerit, dicens cum Apostolo: Non autem laboraui, sed gratia Dei mecum.

Et circuibat iehsu totam Galileam docens in Synagogis eorum, et predicans Euangelium regni, et sanans omnem languorem, et infirmitatem in populo. [Iu.] Suo igitur exemplo Saluator doctores suos instituit quam solliciti, et quam studiosi, et quam benigni  esse deberent, qui aliis uerbum uite ministrarent. Circuibat quoque iehsu totam Galileam ut impigrum doceret esse doctorem et sine personarum acceptione uerbum Dei omnibus predicantem. Quia iuxta Petri uocem non est personarum acceptor Deus, sed in omni gente, qui timet Dominum, et operatur iustitiam, acceptus est illi. Docuit autem in Synagogis eorum predicans Euangelium regni, ut ostenderet non in uacuum debere aliquando discurrere doctorem, sed Euangelium Dei semper predicantem et maxime ibi ubi plures inuenerit auditores, et neque misceat unquam erroris aliquid aut otiosarum fabularum ueraci doctrine, sed semper ea proferat, que ad utilitatem proficiant audientium et ad regnum pertineant sempiternum. Sanauit omnem languorem  et omnem infirmitatem in populo, langorum uidelicet corporum et infirmitatem animarum, nobis utique prebens exemplum ut in quocunque possimus siue in corporalibus seu etiam in spiritualibus, semper proximis nostris prompti simus ad prestandum beneficium.

Et abiit opinio eius in totam Syriam. Syria itaque generaliter dicitur omnis regio a flumine Euphrate usque ad mare magnum, a Cappadocia et ab Armenia usque ad Aegyptum, habens maximas prouincias in se, hoc est Commagenam, Pheniciam, et Palestinam, in qua gens Iudeorum habitat.

Et obtulerunt ei omnes male habentes uariis languoribus et tormentis comprehensos, et qui demonia habebant, et lunaticos, et paralyticos, et curauit eos.   Lunaticos dicit quorum dolor in accensione lune crescebat, non quod uere per lune mutationem hanc attraxerint insaniam, sed quia putabantur lunatici ob demonum fallaciam, qui seruantes lunaria tempora, creaturam infamare cupiebant ut in creatorem redundaret blasphemia.  Paralytici sunt illi qui uigore corporis destituti ac desolati sunt, enim Grece dissolutio dicitur. Mystice Galilea que sublimis rota interpretatur, et Syria que sublimitatem sonat, hunc mundum significant, qui licet per superbiam in sublime se erigat, tamen ad defectum uergit et ad ima semper rotatur. Cum hic mortalitatem nostre nature Filius Dei in se sumere uoluit, et Euangelium predicans uel per semetipsum,  uel per apostolos suos, uirtutes multas fecit, et uarias egritudines siue corporum siue etiam animarum, curauit, fama eius per totum orbem terrarum dispersa est, que dum celi enarrant gloriam Dei, et opera manuum eius annuntiat firmamentum, in omnem terram exiuit sonus eorum et in fines orbis terre uerba eorum. Tunc quippe curati sunt, qui demonia habebant, cum gentiles ad fidem conuersi idola relinquebant, tunc et lunatici et paralytici sanati sunt, cum eos qui prius per uarios instabiles et mutabiles fuerant errores nutantes, et a bono opere torpebant, illos sua gratia ipse confortabat, et in uia iustitie sine reprehensione incedere fecerat: unde et subditur:

Et secute sunt eum turbe multe de Galilea, et  Decapoli, et Hierosolymis, et de Iudea, et de trans Iordanem.  Quadripartitam turbam que Dominum sequebatur in Euangelio nouerimus: una pars eorum qui fide et dilectione celesti adherebant magisterio, sicut apostoli, et ceteri fideles, qui discipuli uocabantur, quibus ille interius exteriusque subuenit. Secunda erat inualidorum et infirmorum qui ob curationes Dominum sequebantur. Tertia uero pars erat quos sola fama et opinio ad Dominum uenire compellebat, experiri cupientes quid opus Domini esset ut uidentes et audientes scirent utrum credere debuissent. Quarta illorum erat qui inuidia ducti opus Domini dehonestare uolebant, et ut eum in sermone comprehenderent, et ita apud principes accusarent, ut eum morti traderent, sicut  et fecerunt quando ille permisit, non quando illi uoluerunt. Decapolis est, ut ipso nomine probatur, regio decem urbium trans Iordanem ad Orientem circa Hippum, et Pellam, et Gadaram contra Galileam. Bene autem dicitur quod secute sunt eum turbe multe, quia postquam cognitio nominis eius usque ad fines terre peruenit, ex omni natione, que sub celo est, undique ad fidem eius conuenerunt, et uestigia mandatorum eius maxima turba fidelium subsecuta est.



CAPUT u. De sermone Domini in monte, et perfectione euangelica.

[I.] uidens autem turbas, ascendit in montem, et cum sedisset, accesserunt ad eum discipuli eius, et aperiens os suum docebat eos dicens.  Hic potest uideri  Dominum multas turbas uitare uoluisse, et ob hoc ascendisse in montem, tanquam recedendo a turbis, ut solis suis discipulis loqueretur, cui rei uidetur attestari etiam Lucas, ita narrans: Factum est autem in illis diebus exiit in montem orare, et erat pernoctans in oratione Dei; et cum dies factus esset uocauit discipulos suos, et elegit duodecim ex ipsis quos et apostolos nominauit. Sed mouet cur idem Lucas post descensum eius de monte dixerit, eum hunc eumdem sermonem stando in loco campestri turbis predicasse, quem Mattheus dixit illum in monte sedentem discipulos docuisse. Nam potest hic intelligi cum in montem duodecim discipulos elegit ex pluribus, quos apostolos nominauit, quod Mattheus pretermisit,  tunc illum habuisse sermonem quem Mattheus interposuit, et Lucas tacuit, hoc est in monte, ac deinde cum descenderet in loco campestri, habuisse alterum similem, de quo Mattheus tacet, et Lucas non tacet, et utrumque sermonem eodem modo esse conclusum. Quanquam etiam illud possit occurrere in aliqua excelsiore parte montis primo cum solis discipulis Dominum fuisse, quando ex eis illos duodecim elegit, deinde cum eis descendisse, non de monte, sed de ipsa montis celsitudine in campestrem locum, id est, in aliquam equalitatem, que in latere montis erat, et multas turbas capere poterat, atque ibi stetisse, donec ad eum turbe congregarentur, ac postea cum sedisset accessisse propinquius discipulos eius, atque ita illis ceterisque presentibus unum habuisse  sermonem, quem Mattheus Lucasque narrarunt diuerso narrandi modo, sed eadem ueritate rerum et sententiarum. Mystice autem mons bene intelligitur significare maiora precepta iustitie, quia minora erant, que Iudeis data sunt, unus tamen Deus per sanctos prophetas et famulos suos secundum ordinatissimam distributionem temporum dedit minora precepta populo quem timore adhuc alligari oportebat, et per Filium suum maiora populo quem caritate iam liberari conuenerat. Cum autem minora minoribus, maiora maioribus dantur, ab eo dantur qui solus nouit congruentem suis temporibus generi humano exhibere medicinam. Nec mirum est quod dantur maiora precepta propter regnum celorum, et minora data sunt propter regnum terrenum  ab eodem uno Deo, qui fecit celum et terram.

De hac ergo iustitia que maior est per prophetam dicitur: Iustitia tua sicut montes Dei . Et hoc bene significat, quod ab uno magistro solo docendis tantis rebus idoneo docetur in monte. Sedens autem docet, quod pertinet ad dignitatem magisterii.

Et accesserunt ad eum discipuli eius,  ut audiendis uerbis illius hi essent etiam corpore uiciniores, qui preceptis implendis etiam animo appropinquabant. Mystice autem sessio Domini incarnatio eius est, quia nisi Dominus incarnatus esset, humanum genus accedere ad eum non potuisset. Accesserunt autem discipuli non tantum loco, sed etiam fide  et deuotione, ut susciperent pacem populo suo. Nisi enim illi accessissent, sanitas ad nos non ueniret. Et aperiens os suum docebat eos, dicens. Ita circumlocutio qua scribitur Et aperiens os suum, fortassis ipsa mora commendat aliquanto longiorem futurum esse sermonem. Non ergo uacat quod nunc eum dictum est aperuisse os suum, qui in lege ueteri aperire solebat ora prophetarum. Per os quoque uerius designatur homo. Quod autem dicit, docebat eos, per auctoritatem doctrine diuinam ostendit naturam, que humanam in se suscipere dignata est formam, per quam doceret.

Beati pauperes spiritu, quoniam ipsorum regnum est celorum.  Ne quis autem putaret paupertatem,  que nonnunquam necessitatem patitur, a Domino predicari, adiunxit spiritu, ut humilitatem intelligeres, non penuriam. Beati pauperes spiritu, qui propter Spiritum sanctum uoluntate sunt pauperes. Unde et super huiusmodi pauperibus et Saluator per Isaiam loquitur. Dominus unxit me, propter quod euangelizare pauperibus misit me .  Nam et alibi legimus scriptum de apertione rerum temporalium: Omnia uanitas et presumptio spiritus . Presumptio autem spiritus audaciam et superbiam significat. uulgo etiam magnos spiritus superbi habere dicuntur. Et recte, quandoquidem spiritus etiam uentus uocatur. Unde scriptum est: Ignis, grando, nix, glacies, spiritus procellarum , quis uero nesciat superbos inflatos dici, tanquam  uento distentos; unde est etiam illud Apostoli: Scientia inflat, caritas uero edificat . Quapropter recte intelliguntur hic pauperes humiles, et timentes Dominum, id est, non habentes inflantem spiritum.

Nec aliunde omnino incipere oportuit beatitudinem, siquidem peruentura est ad summam sapientiam: Initium autem sapientie timor Domini . Quoniam e contrario initium omnis peccati superbia scribitur . Superbi appetant et diligant regna terrarum, Beati autem pauperes spiritu, quoniam ipsorum est regnum celorum.

Beati mites, quoniam ipsi possidebunt terram.  Non terram Iudee, nec terram istius mundi, nec terram maledictam spinas et tribulos afferentem,  quam crudelissimus quisque et bellator magis possidet, sed terram quam Psalmista desiderat, dicens: Credo uidere bona Domini in terra uiuentium . Huiuscemodi possessor, et post uictoriam triumphator etiam in quadragesimo quarto psalmo describitur: Et intende, inquit, prospere procede, et regna propter ueritatem, et mansuetudinem, et iustitiam . Nemo enim terram istam per mansuetudinem, sed per superbiam possidet.  Significat enim terra illa quamdam soliditatem et stabilitatem hereditatis perpetue, ubi anima per bonum affectum tanquam loco suo quiescit, sicut corpus in terra, et inde cibo suo alitur, sicut corpus ex terra. Ipsa est requies et uita sanctorum. Mites autem sunt qui cedunt improbitatibus, et non resistunt  in malo, sed uincunt in bono malum ; rixentur ergo immites, et dimicent pro terrenis et temporalibus rebus, Beati autem mites, quoniam ipsi hereditate possidebunt terram, de qua euelli non possunt.

Beati qui lugent, quoniam ipsi consotabuntur.  Luctus hic non mortuorum ponitur communi lege nature, sed peccatis et uitiis mortuorum. Sic fleuit et Samuel Saulem, quia penituerat Dominum, quod unxisset eum regem super Isrel . Sic et Paulus apostolus flere et lugere se dicit eos qui post fornicationem et immunditiam non egerunt penitentiam. Luctus est tristitia de amissione charorum, conuersi autem ad Dominum ea que in hoc mundo  chara amplectebantur amittunt. Non enim gaudent his rebus, quibus ante gaudebant, et donec fiat illis amor eternorum nonnulla mestitia sauciantur; consolabuntur ergo Spiritu sancto, qui maxime propterea nominatur, id est consolator, ut temporalem amittentes, eterna letitia fruantur.

 Notandum autem quod quatuor modis fit planctus sanctorum, cum priora peccata deplorant, cum in infernum cadentes plangunt, cum in peccatis uiuentes, cum pro desiderio regni celestis admodum tristes fiunt, et quatuor species lacrymarum natura continet. Sunt quidem lacryme humide, ut abluant sordes peccatorum, et restituant perditum baptismum; sunt salse et amare, ut restringant carnis fluxum, et temperent dulcedinem uoluptatum; sunt  calide, ut preualeant contra infidelitatis frigus. Sunt pure, ut a pristinis erroribus mundatos, in pura constituant conuersatione. He ergo pro amissis caris sepius fiunt, ut nos admoneant quatenus amissa bona opera reparemus, et ad desertam a nobis propter preuaricationem paradisi patriam per mandatorum Dei custodiam redeamus. Semper enim luctus inter duas letitias consistit, id est, inter mundi precedentem, et celestis regni appropinquantem, et beatus cui temporalis tristitia eternam parturiet letitiam.

Beati qui esuriunt et sitiunt iustitiam, quoniam ipsi saturabuntur.  Non nobis sufficit uelle iustitiam, nisi iustitie patiamur famem, ut sub hoc exemplo nunquam nos satis iustos, sed semper sitire iustitie opera intelligamus. Amatores ergo ueri et inconcussi  boni illo cibo saturabuntur, de quo ipse Dominus dicit: Meus cibus est ut faciam uoluntatem Patris mei , quod est iustitia, et illa aqua de qua quisquis biberit, ut idem dicit, fiet in eo fons aque salientis in uitam eternam .

Beati misericordes, quoniam ipsi misericordiam consequentur.  Misericordia ergo non solum in eleemosynis intelligitur, sed in omni peccato fratris, si alterius ut onera nostra portemus, si inscium doceamus, si errantem corrigamus. Misericordia enim non solum in donis corporalibus, sed etiam in animabus sanandis, exercenda est. Quibus hoc a misericorde iudice rependitur, quod ipsi de miseria liberentur.

Beati mundo corde, quoniam ipsi Dominum uidebunt.  Mundi corde sunt, quos non arguit illa conscientia peccati; nam mundus mundo corde conspicitur, templum Dei non potest esse pollutum.  Quam ergo stulti sunt, qui Deum istis exterioribus oculis querunt, cum corde uideatur. Sicut alibi scriptum est: Et in simplicitate cordis querite illum . Hoc est enim mundum cor, quod est simplex cor, et quemadmodum lumen hoc uideri non potest, nisi oculis mundis, ita nec Deus uidetur nisi mundum sit illud quo uideri potest.  Dominum enim mundi corde uident hic in enigmate per gratiam, in futuro autem facie ad faciem, quia tunc cognoscent, sicut et cogniti erunt .

Beati pacifici, quoniam filii Dei uocabuntur.   Pacifici ergo illi rite uocantur, qui primum in corde suo, deinde inter fratres dissidentes pacem faciunt.  Quid enim prodest per te alios pacari, cum in tuo animo sint bella uitiorum; in pace autem perfectio est, ubi nichil repugnat, et ideo filii Dei pacifici, quoniam nichil resistit Deo, et utique filii similitudinem patris habere debent. Pacifici autem in semetipsis sunt, qui omnes animi sui motus componentes, et subiicientes rationi, id est menti et spiritui, carnalesque concupiscentias habentes edomitas, fiunt regnum Dei, in quo ita sunt ordinata omnia, ut id quod est in homine precipuum et excellens, hoc imperet, ceteris non reluctantibus que sunt nobis bestiisque communia, atque id ipsum quod excellit in homine, id est mens et ratio, subiiciatur potiori,  quod est ipsa ueritas, unigenitus Filius Dei.

Neque imperare inferioribus potest nisi superiori se ipse subiiciat. Et hec est pax que datur hominibus in terra bone uoluntatis. Hec uita consummati perfectique sapientis. De huius magno regno pacatissimo et ordinatissimo missus est foras princeps huius seculi; qui peruersis inordinatisque dominatur. Hac pace intrinsecus constituta atque firmata, quascunque persecutiones ille, qui foras missus est forinsecus concitauerit, auget gloriam, que secundum Deum est, non aliquid in illo edificio labefactans, sed deficientibus machinis suis, innotescere faciens quanta firmitas intus exstructa sit. Ideo sequitur:

Beati qui persecutionem patiuntur propter iustitiam,  quoniam ipsorum est regnum celorum.  Signanter addidit propter iustitiam. Multi enim propter sua peccata patiuntur persecutionem, et non sunt iusti. Simulque considera quod octaua uere circumcisionis beatitudo, martyrio terminatur.  Igitur iste sententiarum numerus diligenter considerandus est. Incipit enim beatitudo ab humilitate, ut est, beati pauperes spiritu, et septimo gradu continet ipsam sapientiam, id est, contemplationem ueritatis, pacificans totum hominem et suscipiens similitudinem Dei, que ita concluditur: Beati pacifici, quoniam ipsi filii Dei uocabuntur. Octaua tanquam ad caput redit, quia consummatum, perfectumque ostendit, et probat. Itaque in prima et octaua nominatum est regnum celorum: Beati pauperes spiritu,  quoniam ipsorum est regnum celorum, et beati qui persecutionem patiuntur propter iustitiam, quoniam ipsorum est regnum celorum. Cum iam dicitur: Quis nos separabit a caritate Christi, tribulatio? an angustia? an persecutio? an fames? an nuditas? an periculum? an gladius? Septem sunt ergo que perficiunt, nam octaua clarificat, et quod perfectum est demonstrat, ut per hos gradus perficiantur cetera, tanquam a capite rursum exordiens. uidetur ergo mihi etiam septiformis operatio Spiritus sancti, de qua Isaias loquitur , his gradibus sententiisque congruere. Sed interest ordinis; nam ibi enumeratio ab excellentioribus cepit, hic uero ab inferioribus. Ibi namque incipit a sapientia Dei, et desinit ad timorem  Dei. Sed initium sapientie timor Domini est. Quapropter si gradatim tanquam ascendentes numeremus, primus gradus ibi est timor Domini, secundus pietas, tertius scientia, quartus fortitudo, quintus consilium, sextus intellectus, septimus sapientia. Timor Domini congruit humilibus, de quibus hic dicitur: Beati pauperes spiritu, quoniam ipsorum est regnum celorum, id est, non inflati, non superbi. De quibus Apostolus dicit: Noli altum sapere, sed time, id est, noli extolli. Pietas congruit mitibus, qui enim pie querit, honorat sanctam Scripturam, et non reprehendit quod nondum intelligit, et propterea non resistit, quod est mitem esse; unde hic dicitur: Beati mites, quoniam ipsi hereditate possidebunt terram. Scientia congruit lugentibus,  qui iam cognouerunt in Scripturis quibus malis uincti teneantur, que tanquam bona et utilia ignorantes appetierunt. De quibus hic dicitur: Beati qui lugent. Fortitudo congruit esurientibus, et sitientibus, laborant enim desiderantes gaudium de ueris bonis et amorem a terrenis et corporalibus auertere cupientes. De quibus hic dicitur: Beati qui esuriunt et sitiunt iustitiam. Consilium congruit misericordibus, hoc enim unum remedium est de tantis malis euadendi, ut dimittamus sicut nobis dimitti uolumus, et adiuuemus in quo possumus alios, sicut et nos in quo non possumus cupimus adiuuari. De quibus hic dicitur: Beati misericordes, et reliq. Intellectus cordis congruit mundis corde, tanquam purgato oculo, quo cerni possit quod corporeus oculus  non uidit, nec auris audiuit, nec in cor hominis ascendit. De quibus hic dicitur: Beati mundi corde, et reliq. Sapientia congruit pacificis, in quibus ordinata sunt omnia, nullusque motus aduersus rationem rebellis est, sed cuncta obtemperant spiritui hominis, cum ipse obtemperat Deo. De quibus dicitur hic: Beati pacifici. Unum autem premium, quod est regnum celorum, pro his gradibus uarie nominatum est.

In primo, sicut oportebat, positum est regnum celorum, quod est perfecta sapientia anime rationalis. Sic itaque dictum est: Beati pauperes spiritu, quoniam ipsorum est regnum celorum. Tanquam diceretur: Initium sapientie timor Domini . Mitibus hereditas data est, tanquam testamentum  patris cum pietate querentibus: Beati mites, quoniam ipsi hereditate possidebunt terram. Lugentibus consolatio, tanquam scientibus quid amiserint, et quibus mesti [Al., mersi] sint: Beati qui lugent nunc, quoniam ipsi consolabuntur. Esurientibus et sitientibus saturitas, tanquam refectio laborantibus fortiterque certantibus ad salutem: Beati qui esuriunt et sitiunt iustitiam, quoniam ipsi saturabuntur. Misericordibus misericordia, tanquam uero et optimo consilio utentibus, ut hoc eis exhibeatur a potentiore, quod inferioribus exhibent: Beati misericordes, quoniam ipsorum miserebitur. Mundis corde facultas uidendi Deum, tanquam purum oculum ad intelligenda eterna gerentibus: Beati mundi corde,  quoniam ipsi Deum uidebunt. Pacificis Dei similitudo, tanquam perfecte sapientibus formatisque ad imaginem Dei per regenerationem renouati hominis: Beati pacifici, quoniam ipsi filii Dei uocabuntur. Et ista quidem in hac uita possunt compleri, sicut completa esse in apostolis credimus. Nam illa omnimoda in euangelicam formam mutatio, que post hanc uitam promittitur, nullis uerbis exprimi potest. Beati ergo qui persecutionem patiuntur propter iustitiam, quoniam ipsorum est regnum celorum. Hec octaua sententia, que ad caput redit, perfectumque hominem declarat, significat fortasse et circumcisionem, octaua die in ueteri Testamento, et Domini resurrectionem post sabbatum, qui est utique octauus dies, idemque primus dies et celebratione octauarum  feriarum, quas in regeneratione noui hominis celebramus, et numero ipso Pentecostes. Nam septenario numero septies multiplicato, quo fiunt quadraginta nouem, quasi octauus additur, ut quinquaginta compleantur, et tanquam redeatur ad caput; quo die missus est Spiritus sanctus, quo in regnum celorum ducimur, et hereditatem accipimus, consolamur, et pascimur, et misericordiam assequimur, et mundamur, et pacificamur, atque ita persecutiones extrinsecus per illatas molestias pro ueritate et iustitia sustinemus.

Beati estis cum uos maledixerint homines, et persecuti uos fuerint, et dixerint omne malum aduersum uos, mentientes, propter me.  Superiores autem sententias generaliter degerebat. Non enim dixit:  Beati pauperes spiritu, quoniam uestrum est regnum celorum, sed quoniam ipsorum est, inquit, regnum celorum; neque: Beati mites, quoniam uos possidebitis terram, sed quoniam ipsi possidebunt terram; et ita cetera, usque ad octauam sententiam, ubi ait: Beati qui persecutionem patiuntur propter iustitiam, quoniam ipsorum est regnum celorum.

Inde iam incipit loqui presentes compellans, cum et illa que supra dicta sunt ad eos etiam qui presentes audiebant, et hec postea, que uidentur presentibus specialiter dici, pertineant etiam ad illos qui absentes uel post futuri erant. Sed ideo apostrophen facit ad eos quibus specialiter locutus est, predicens eis persecutiones quas pro nomine eius passuri erant, quia dignitatem gradus eorum illis intimare  uolebat, sal terre et lux mundi illos appellans, ut ex tristibus humilitatem, et ex letis consolationem perciperent: Beati, inquit, estis cum uos oderint, et persecuti uos fuerint homines, et dixerint omne malum aduersus uos, mentientes. Illud maledictum contemnendum est, et beatitudinem creat, quod falso maledicentis ore profertur.

Unde et specialiter definitur que est beata maledictio, omne dicens maledictum aduersum uos, mentientes, propter me.  Ubi enim Christus in causa est, ibi optanda maledictio. Animaduertat quisquis delicias huius seculi et facultates rerum temporalium querit, in nomine Christiano intrinsecus esse beatitudinem nostram, sicut de anima Ecclesiastica  ore prophetico dicitur: Omnis gloria eius filie regum ab intus. Nam extrinsecus maledicta, et persecutiones, et detrectationes promittuntur, de quibus tamen magna merces in celis est. Que sentiuntur in corde patientium eorum qui iam possunt dicere: Gloriamur in tribulationibus, scientes quod tribulatio patientiam operatur, patientia autem probationem, probatio uero spem, spes autem non confundit, quia caritas Dei diffusa est in cordibus nostris, per Spiritum sanctum, qui datus est nobis . Non enim ista perpeti fructuosum est, sed ista pro Christi nomine non solum equo animo, sed etiam cum exsultatione tolerare. Nam multi heretici nomine Christiano animas decipientes, multa talia patiuntur, sed ideo excluduntur ab ista mercede, quod non dictum est  tantum: Beati qui persecutionem patiuntur, sed additum est propter iustitiam. Ubi autem sana fides non est, non potest esse iustitia, quia iustus ex fide uiuit. Neque schismatici aliquid sibi ex ista mercede promittant: quia similiter ubi caritas non est, non potest esse iustitia. Dilectio enim proximi malum non operatur, quam si haberent non dilaniarent corpus Christi, quod est Ecclesia. Queri autem potest quid intersit, quod ait, Cum uobis maledicent, et dicent omne malum aduersum uos, cum maledicere, hoc sit malum dicere. Sed aliter maledictum iactatur cum contumelia coram illo cui maledicitur, sicut Domino nostro dictum est: Nonne uerum dicimus, quia Samaritanus es, et demonium habes ? aliter cum absentis fama leditur, sicut  de illo item scribitur: Alii dicebant: Quia propheta est; alii dicebant: Non, sed seducit populum . Persequi autem, est uim inferre uel insidiis appetere. Quod fecit, qui eum tradidit, et qui eum crucifixerunt. Quid est sane, quod etiam hoc non est solum positum, ut diceretur: Et dicent omne malum aduersum uos, sed additum mentientes additum etiam propter me? Propter eos additum esse puto qui uolunt de persecutionibus et de fame sue turpitudine gloriari, et ideo dicere ad se pertinere Christum, quia multa de illis dicuntur mala cum et uera dicantur, quando et de illorum errore dicuntur, etsi aliquando etiam nonnulla falsa iactantur , non tamen propter Christum ista patiuntur. Non enim Christum  sequitur, qui non secundum ueram fidem et catholicam disciplinam Christianus uocatur.

Gaudete et exsultate, quoniam merces uestra copiosa est in celis.  Non hic celos dici puto superiores partes huius uisibilis mundi. Non enim merces nostra, que inconcussa et eterna esse debet, in rebus uolubilibus et temporariis collocanda est; sed in celis dictum puto in spiritalibus firmamentis, ubi habitat sempiterna iustitia. In quorum comparatione terra dicitur anima iniqua, cui peccanti dictum est: Terra es, et in terram ibis . De his celis dicit Apostolus: Quoniam conuersatio nostra in celis est . Sentiunt iam ergo istam mercedem, qui gaudent spiritalibus bonis. Sed ex omni  parte perficietur, cum etiam hoc mortale induerit immortalitatem.

 Nescio quis hoc nostrum possit implere, ut laceretur opprobriis fama nostra, et nos exsultemus in Domino. Hoc, qui uanam sectatur gloriam implere non potest. Gaudere igitur et exsultare debemus, ut merces nobis in celis preparetur. Eleganter in quodam uolumine scriptum legimus: Ne queras gloriam, et non dolebis cum ingloriosus fueris.

Sic enim persecuti sunt prophetas, qui fuerunt ante uos.  Nunc persecutionem generaliter posuit, et in maledictis, et in dilaceratione fame; et bene exemplo adhortatus est, quia uera dicentes solent persecutionem pati. Nec tamen ideo prophete  antiqui more persecutionis a ueritatis predicatione defecerunt. Rectissime itaque sequitur:

[II.] uos estis sal terre.  Sal appellantur apostoli, quia per ipsos uniuersum hominum conditur genus. Terre enim nomine, humana natura significatur, in salis uero uerbi sapientia. Quod autem apostolos suos celesti ac diuina sapientia plenos, sal terre Saluator nominat, ostendit fatuos esse iudicandos, qui terrena tantum sapiunt, qui temporalium bonorum uelut copiam sectantes, uel inopiam metuentes, amittunt eterna, que nec dari possunt ab hominibus, nec auferri. Notandum autem quod salis natura infecunditatem terre facit. Unde et in psalmo scriptum est: Posuit terram fructiferam  in salsuginem . Et quasdam urbes ira uictorum sale seminatas, ut nullum in eis germen oriretur. Allegorice autem hoc bene conuenit doctrine apostolice, ut destructis aduersariorum munitionibus, et peccati regno deiecto, sale sapientie compescat ultra in carnis humane terra seculi luxum atque feditatem germinare uitiorum.

Item quia sal ad condiendos cibos carnesque siccandas aptum est, rite demonstrat quod per predicationem Euangelii fluxus restringitur uoluptatum, et humana natura, exclusis uermibus et putredine peccatorum, illesa seruatur conditori suo, per eius custodiam mandatorum. Bonum quippe est Dei uerbum audire, frequentius sale sapientie spiritalis cordis arcana condiri, imo ipsum cum apostolis sal  terre fieri, id est, eorum quoque qui adhuc terrena sapiunt imbuendis mentibus sufficere. At si quis semel condimento ueritatis illuminatus ad apostasiam redierit, quo alio doctore corrigitur, qui eam quam ipse gustauit sapientie dulcedinem, uel aduersis perterritus uel illecebris allectus, abiecit? Unde et subditur:

Quod si sal euanuerit, in quo salietur? ad nichilum ualet ultra, nisi ut mittatur foras, et conculcetur ab hominibus?  Id est, si uos per quos condiendi sunt quodammodo populi, metu persecutionum temporalium amiseritis regna celorum, qui erunt homines per quos uobis error auferatur, cum uos elegerit Deus per quos errorem auferat ceterorum?  Ergo ad nichilum ualet sal infatuatum, nisi ut mittatur foras, et calcetur ab hominibus.

Non itaque calcatur ab hominibus, qui patitur persecutionem, sed qui persecutionem timendo infatuatur. Calcari enim non potest, nisi inferior, sed inferior non est, qui quamuis in terra multa sustineat, corde tamen fixus in celo est. Sicut ergo sal infatuatum, cum ad condiendos cibos, carnesque siccandas ualere desierit, nulli iam usui aptum erit, neque enim, ut alius testatur euangelista, in terram utile est, cuius iniectu germinare prohibetur, neque in sterquilinium agriculture profuturum, quod uiuacibus licet glebis immistum, non fetare semina frugum, sed exstinguere naturaliter solet: sic omnis qui post agnitionem ueritatis retro redierit, neque  ipse fructum boni operis ferre, neque alios excolere ualet, sed foras mittendus, hoc est, ab Ecclesie est unitate secernendus, ut, iuxta aliam parabolam, irridentes eum inimici dicant: Quia hic homo cepit edificare, et non potuit consummare.

uos estis lux mundi.  A luce uera, que Christus est, illuminati apostoli lux mundi appellantur, quia per ipsos luce fidei et scientie illuminandus erat mundus. Nam quomodo superius sal terre figuraliter iidem sunt nominati, sic nunc lux mundi esse non corporaliter, sed spiritaliter sunt intelligendi.  Terra uero accipienda est non quam pedibus corporeis calcamus, sed homines, qui in terra habitant, uel etiam peccatores, quorum condiendis et exstinguendis fetoribus apostolicum  salem Dominus misit. Et hic mundum non celum, et terram, sed homines, qui sunt in mundo, uel diligunt mundum, oportet intelligi, quibus illuminandis apostoli missi sunt.  Natura namque luminis est ut lucem quocunque circumferatur emittat, illatumque edibus tenebras perimat luce dominante.

Igitur mundus extra cognitionem Dei positus obscurabatur ignorantie tenebris, cui per apostolos scientie lumen uenit, et cognitio Dei claret, et de paruis eorum corpusculis, quocunque incesserunt, lux ministratur.

Non potest ciuitas abscondi supra montem posita.  Hoc est apostolice soliditas doctrine super  insignem magnamque iustitiam solidata. Quam significat etiam ipse mons in quo disputat Dominus. Potest igitur mons iste ipsum Christum significare. De quo scriptum est: uenite, ascendamus ad montem Domini . Ciuitas uero totam Ecclesiam Christi in eius fide fundatam, que ex multis gentibus tanquam ex multis lapidibus est constructa, conglutinata autem bitumine caritatis et unitate fidei. Hec tuta fit intrantibus, sed laboriosa adeuntibus, custodit habitatores, secludit inimicos. Et contra omnes insidias inimicorum, hoc est Iudeorum, Paganorum, siue etiam hereticorum, manet insuperabilis. Hanc ciuitatem prefigurabant sex urbes refugii in montibus posite, quia ipsa in monte,  hoc est, palam posita ueraciter refugium fit omnibus confugientibus ad se ab inimico diabolo.

Neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Exemplis etiam atque similitudinibus domesticis docet apostolos fiduciam habere predicandi, ne abscondantur ob metum, et sint similes lucerne sub modio, sed tota libertate se prodant, ut quod audierunt in cubiculis predicent in tectis.  Ponere ergo lucernam sub modio est, superiora facere corporis commoda quam predicationem ueritatis, ut ideo quisque ueritatem non predicet, dum timet ne in rebus corporalibus et temporalibus aliquid molestie patiatur. Sub modio ergo lucernam ponit, quisquis lucem doctrine bone commodis  temporalibus obscurat et tegit. Super candelabrum autem, qui corpus suum ministerio Dei subiicit, ut superior sit predicatio ueritatis, inferior seruitus corporis, per ipsam tamen corporis uirtutem excellentior luceat doctrina, que per officia corporalia, id est, per uocem, et linguam, et ceteros corporis motus, in bonis operibus insinuatur discentibus. Super candelabrum ergo lucernam posuit, qui ait: Castigo corpus meum, et seruituti subiicio, ne forte cum aliis predicauero ipse reprobus efficiar. Potest et lucerna hec super humanitate Saluatoris interpretari. Ipse quippe lucernam accendit, qui terram humane nature flamine sue diuinitatis impleuit. Quam profecto lucernam nec credentibus abscondere, nec modio supponere, id est sub mensura  legis includere, uel intra unius Iudee gentis terminos uoluit cohibere. Candelabrum Ecclesiam dicit, cui lucernam superposuit. Quia nostris in frontibus fidem sue incarnationis affixit. Ut qui Ecclesiam fideliter ingredi uoluerint, lumen ueritatis palam queant intueri. Quod uero ait: Ut luceat omnibus qui in domo sunt, et Ecclesiam potest significare, ut supra ostendimus, et ipsam habitationem hominum, hoc est mundum. Sic enim lucet lux sanctorum predicatorum in Ecclesia, ut etiam hi qui intus sunt lumen uideant, et ad eos qui foris sunt lucis radios spargat, ut ipsi quoque ab errorum et peccatorum tenebris aufugiant, et ad lucem uere fidei conuenire festinent. Unde et subditur:

Sic luceat lux uestra coram hominibus, ut uideant  opera uestra bona, et glorificent Patrem uestrum, qui in celis est.  Si tantummodo diceret: Sic luceat lumen uestrum coram hominibus, ut uideant bona facta uestra, finem constituisse uideretur in laudibus hominum, quas querunt hypocrite et qui ambiunt ad honores, et captant inanissimam gloriam. Contra quos dicitur: Si adhuc hominibus placerem, seruus Dei non essem . Et per Prophetam: Qui hominibus placent confusi sunt, quia Deus nichil fecit illos , et iterum: Deus confringit ossa eorum qui hominibus placent . Et rursum Apostolus: Non efficiamur, inquit, inanis glorie cupidi . Et ipse iterum: Probet autem seipsum homo, et tunc in semetipso habebit gloriam,  et non in altero . Non ergo tantum dixit: Ut uideant bona opera uestra, sed addidit Et glorificent Patrem uestrum, qui in celis est, ut hoc ipsum, quod homo per bona opera placet hominibus, non sibi finem constituat, ut hominibus placeat, sed referat hoc ad laudem Dei. Et propterea placeat hominibus, ut in illo glorificetur Deus. Hoc enim laudantibus expedit ut non hominem, sed Deum honorent. Sicut in ipso homine, quem portabat, Dominus ostendit, ubi admirate sunt turbe paralytico sanato uirtutes eius, sicut in Euangelio scriptum est: Timuerunt et glorificauerunt Deum, qui dedit potestatem hominibus talem .

[III.] Nolite putare quoniam ueni soluere legem, aut prophetas; non ueni soluere, sed adimplere. Postquam  ergo hortatus est ut se prepararent ad omnia sustinenda pro ueritate atque iustitia, et non absconderent bonum quod accepturi erant, sed ea discerent, ut ceteros docerent, non ad laudem suam, sed ad gloriam Dei bona sua opera referentes, incipit eos iam informare et docere quid doceant, tanquam si quererent, dicentes: Ecce uolumus omnia sustinere pro tuo nomine, et doctrinam non abscondere, sed quid est ipsum, quod uetas abscondi, et pro quo iubes omnia tolerari? Nunquid aliud dicturus es contra ea que in lege scripta sunt? Non, inquit: Nolite putare quoniam ueni soluere legem, aut prophetas. Non enim ueni soluere, sed adimplere. In hac enim sententia sensus duplex est, et secundum utrumque tractandum est.

 Nam qui dicit non ueni soluere legem, sed adimplere, aut addendo dicit quod minus habet, aut faciendo quod habet. Ergo prius consideremus quod primo posui. Nam qui addidit quod minus habet, non utique soluit quod inuenit, sed magis perficiendo confirmauit. Siue ergo ea que de se prophetata sunt complere uenit inhumanatus, siue illa que antea propter infirmitatem audientium rudia et imperfecta fuerant complere, iram tollens et uicem talionis excludens, et occultam in mente concupiscentiam habere prohibens.

Amen quippe dico uobis, donec transeat celum et terra, iota unum aut unus apex non preteribit a lege, donec omnia fiant.  Promittuntur celi noui, et terra noua, que facturus est Dominus Deus; si  enim noua creanda sunt, consequenter hec sunt transitura.  Quod autem sequitur, iota unum aut unus apex non preteribit a lege, donec fiant omnia, ex figura littere ostenditur quod etiam que minima putantur in lege, sacramentis spiritualibus plena sunt, et omnia recapitulantur in Euangelio. Inter litteras ergo iota minor est ceteris, quia uno ductu fit; apex autem etiam ipsius est aliqua in summo particula. Quibus uerbis ostendit etiam in lege minima ad effectum perduci.  Apte quidem iota Grecum, et non ioth Hebreum posuit, quia iota in numero decem significat, et decalogum legis enumerat, cuius quidem apex et perfectio est Euangelium.

 Qui ergo unum soluerit de mandatis istis, et docuerit sic homines, minimus uocabitur in regno celorum.  Itaque ne minima quidem mandatorum Dei nisi cum piaculo constituit esse soluenda. Futuros minimos, id est nouissimos, ac pene nullos, denuntians minima soluentes. Nulla autem his minora possunt esse que sunt minima: minimum est autem omnium Domini passio, et crucis mors, quam si quis tanquam erubescendam non confitebitur, erit minimus, confitenti uero magne in celo uocationis gloriam pollicetur.  Aliter autem suggillat Phariseos hoc capitulo, qui, contemptis mandatis Dei, statuerunt proprias traditiones, quod non eis prosit doctrina in populis, si uel paruum quod in lege preceptum est destruant.  Mandata ergo  minima significantur per unum iota, aut unum apicem, sicut supra ostensum est. Qui ergo soluerit et docuerit sic, id est, secundum quod soluit, non secundum quod inuenit in lege, minimus uocabitur in regno celorum, et fortasse ideo non erit in regno celorum, ubi nisi magni esse non possunt.

 Potest et hoc moraliter accipi. Soluit autem mandatum Dei is qui non implet, quanquam non in mandato solutionem faciat, sed in semetipso. Firmum est enim Dei mandatum, et non potest solui scriptura. Lex ergo quodammodo est ligatio. Qui autem ligationes Dei excedit, ipse mandata soluet in semetipso, et non in ipsis. Talis quidem minimus uocabitur in regno celorum, quia despectissimus est in Ecclesia sanctorum. Nam et regnum celorum  hic presentem Ecclesiam significat, sicut et alibi, ubi scriptum est: Simile est regnum celorum sagene misse in mare ; et: Regnum Dei intra uos est .

Qui autem fecerit, et docuerit, hic magnus uocabitur in regno celorum. In faciendo enim legis mandata magni nomen meretur ille qui docet. Quia non doctores, nec auditores, sed factores legis iustificabuntur apud Deum.

Dico enim uobis quia nisi abundauerit iustitia uestra plusquam Scribarum et Phariseorum, non intrabitis in regnum celorum.  Id est, nisi non solum illa minima legis precepta impleueritis, que inchoant hominem, sed etiam ista, que a me adduntur, qui non ueni soluere legem, sed adimplere,  non intrabitis in regnum celorum. Ergo qui non soluerit illa minima, et sic docuerit, non iam magnus habendus et idoneus regno celorum, sed tamen non tam minimus quam ille qui soluit. Ut autem sit magnus atque illi regno aptus, facere debet, et docere, sicut Christus nunc docet, id est, ut abundet iustitia eius super Scribarum et Phariseorum. Iustitia Phariseorum est, ut non occidant; iustitia eorum qui intraturi sunt regnum Dei, ut non irascantur. Minimum est ergo non occidere, et qui illud soluerit minimus uocabitur in regno celorum. Qui autem illud impleuerit, ut non occidat, non continuo magnus erit et idoneus regno celorum, sed tamen ascendit aliquem gradum. Perficietur autem si nec  irascatur. Quod si perfecerit, multo remotior erit ab homicidio. Quapropter qui docet ut non irascamur, non soluit legem ne occidamus, sed implet potius, ut et foris dum non occidimus et in corde non irascamur, innocentiam custodiamus, unde et subditur:

Audistis quia dictum est antiquis: Non occides. Qui autem occiderit, reus erit iudicio. Ego autem dico uobis, quia omnis qui irascitur fratri suo reus erit iudicio. Quia autem non intelligebant homicidium nisi peremptionem corporis humani, per quam uita priuaretur, aperuit Dominus omnem iniquum motum ad nocendum fratri in homicidii genere computari. Unde et Ioannes dicit: Qui odit fratrem suum homicida est . Ego hic  dico uobis quia omnis qui irascitur fratri suo reus erit iudicio. In quibusdam codicibus additur sine causa. Sed Greci codices quibus fides adhibenda est, non habent sine causa, quamuis idem ipse sit sensus.

Illud dicimus intuendum, quid sit irasci fratri. Quoniam non fratri irascitur, qui peccato fratris irascitur. Qui ergo fratri, non peccato irascitur, sine causa irascitur.

Qui autem dixerit fratri suo racha, reus erit concilio. Racha enim proprie interiectio est Hebraice lingue, non uoce aliquid significans, sed indignantis animi motum exprimens. Has interiectiones grammatici uocant particulas orationis significantes commoti animi affectum, uelut cum dicitur a dolente  heu, ab irascente hem; que uoces quarumque linguarum sunt proprie, nec in aliam linguam facile transferuntur. Que causa utique cegit tam Grecum quam Latinum interpretem uocem ipsam ponere, cum quomodo interpretaretur non inuenitur.

Aliter racha proprie uerbum Hebreorum est, et interpretatur , id est, inanis aut uacuus, quem nos possumus uulgata iniuria, absque cerebro, nuncupare. Si de otioso sermone reddituri sumus rationem, quanto magis de contumeliis? Sed et signanter addit: qui hic dixerit fratri suo racha. Frater enim nullus est, nisi qui nobiscum eumdem habet patrem. Cum ergo similiter credat in Deum, et Christum Dei nouerit sapientiam, qua ratione stultitie elogio denotari potest?  Qui igitur  Spiritu sancto plenum conuicio uacuitatis insimulat, fit reus concilio sanctorum, contumeliam Spiritus sancti sanctorum iudicum animaduersione luiturus.

Qui autem dixerit fatue, reus erit gehenne ignis.  Qui enim eque in Deum credenti dixerit fatue, impius est in religionem. Magni piaculi periculum est quem salem Deus nuncupauerit cum contumelia infatuati sensus lacessere, et stultorum intelligentiam salientem stulte intelligentie exasperare maledicto. Istiusmodi ergo eterni ignis erit pabulum. Quidam autem querendum putant quid intersit inter reum iudicio, et reum concilio, reumque gehenne ignis. Nam hoc postremum grauissimum sonat et admonet gradus quosdam factos a  leuioribus ad grauiora, donec ad gehennam ignis ueniretur. Gradus itaque sunt in istis peccatis, ut primo quisque irascatur, et eum motum retineat corde conceptum. Iam si extorserit uocem indignanti ipsa commotio, non significantem aliquid, sed illum animi motum ipsa eruptione testantem, qua feriatur ille cui irascimur, plus est utique quam si surgens ira silentio premeretur. Si uero non solum uox indignantis audiatur, sed etiam uerbum, quod certam eius uituperationem in quem profertur designet et notet, quis dubitet amplius hoc esse quam si solus indignationis sonus ederetur. Itaque in primo unum est, id est ira sola, in secundo duo, et ira et uox, que iram significat, in tertio tria, et ira et uox, que iram signifieat, et in uoce  ipsa certa uituperationis expressio. Unde nunc etiam tres reatus, iudicii, concilii et gehenne ignis. Nam in iudicio adhuc defensioni datur locus; in concilio autem quanquam et iudicium esse soleat, tamen quia interesse aliquid hoc loco fateri cogit ipsa distinctio, uidetur ad concilium pertinere sententie prolatio, quando non iam cum ipso reo agitur utrum damnandus sit, sed inter se qui iudicant conferunt quo supplicio damnari oporteat quem constat esse damnandum. Gehenna uero ignis nec damnationem habet dubiam, sicut iudicium, nec damnati penam sicut concilium. In gehenna enim ignis certa est damnatio et pena damnati. uidentur ergo aliqui gradus in peccatis, et in reatu. Sed quibus modis inuisibiliter exhibeantur meritis animarum, quis  potest dicere? Gehennam quoque hic Saluator inferni cruciatum nominauit, ubi peccatores et impii simul cum diabolo et angelis eius in perpetuum damnabuntur, quem soli illi deuitare atque euadere queunt, qui per gratiam Christi redempti opera iustitie fecerunt, seu qui post perpetrata peccata dignos penitentie fructus egerint, ac se per bona opera recuperare studuerint. Nomen ergo gehennam traxisse putant a ualle idolis consecrata iuxta murum Ierusalem, repleta olim cadaueribus mortuorum, quam et Iosias rex contaminasse in libro Regum legitur.

[Iu.] Si ergo offeras munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade  prius reconciliari fratri tuo, et tunc ueniens offeres munus tuum. Igitur si irasci non est fas fratri suo, dicere racha, aut dicere fatue, multo minus fas est animo tenere aliquid, ut in odium indignatio conuertatur. Ad hoc pertinet etiam quod alio loco dicitur: Non occidat sol super iracundiam uestram . Iubemur ergo illatum munus ad altare, si recordati fuerimus aduersum nos aliquid habere fratrem, munus ante altare relinquere, et pergere, ac reconciliari fratri, deinde uenire et munus offerre.

Quod si accipiatur ad litteram, fortasse aliquis credat ita fieri oportere si frater presens est, non enim diutius differri potest, cum munus tuum relinquere  ante altare iubearis. Si ergo de absente et, quod fieri potest, trans mare constituto, aliquid tale ueniat in mentem, absurdum est credere ante altare munus relinquendum, quod post terras et maria pererrata offeras Deo. Et ideo prorsus intro ad spiritalia refugere cogimur, ut hoc quod dictum est sine absurditate possit intelligi. Altare itaque spiritaliter in interiore Dei templo ipsam fidem accipere possumus, cuius signum est altare uisibile. Quodlibet enim munus offerimus Deo, siue doctrinam, siue prophetiam, siue orationem, siue hymnum, siue psalmum, et si quid tale aliud spiritalium bonorum animo occurrerit, acceptum esse non potest Deo, nisi fidei sinceritate fulciatur, et ei fixe atque immobiliter imponatur, ut possit integrum  atque illibatum esse quod loquimur. Nam multi heretici non habentes altare, id est ueram fidem, blasphemias pro laude dixerunt, terrenis uidelicet opinionibus aggrauati uotum suum tanquam in terra proiicientes. Sed debet esse sana etiam offerentis intentio. Et propterea cum tale aliquid oblaturi sumus in corde nostro, id est in interiore Dei templo; Templum enim sanctum est, inquit, quod estis uos , et: In interiore homine habitare Christum per fidem in cordibus nostris; si in mentem uenerit, quod aliquid habeat aduersum nos frater, id est si nos eum in aliquo lesimus; tunc enim ipse habet aduersum nos; nam nos aduersus illum babemus, si ille nos leserit, ubi non opus est pergere ad reconciliationem, non enim ueniam postulabis ab eo qui tibi  fecit iniuriam, sed tantum dimittes, sicut tibi dimitti a Domino cupis, quod ipse commiseris; pergendum est ergo non pedibus corporis, sed motibus animi, ut te humili affectu prosternas fratri, ad quem chara cogitatione cucurreris, in conspectu eius cui munus oblaturus es. Ita enim etiam si presens sit, poteris cum non simulato animo lenire, atque in gratiam reuocare, ueniam postulando, si hoc prius coram Deo feceris pergens ad eum non pigro motu corporis, sed celerrimo dilectionis affectu, atque inde ueniens, id est, intentionem reuocans ad id quod egre ceperas, offeres munus tuum.

Esto consentiens aduersario tuo cito dum es in uia cum eo, ne forte tradat te aduersarius iudici, et iudex tradat te ministro, et in carcerem mittaris, amen  dico tibi, non exies inde donec reddas nouissimum quadrantem. Pro eo quod nos in Latinis codicibus consentiens habemus, in Grecis scriptum est , quod interpretatur beneuolus et benignus. Ex precedentibus autem et consequentibus manifestus est sensus, quod nos Dominus atque Saluator, dum in istius seculi uia currimus, ad pacem et concordiam cohortetur, iuxta Apostolum dicentem: Si fieri potest, quantum in uobis est cum omnibus hominibus pacem habentes . Nam et in precedenti capitulo dixerat: Si offeras munus tuum ad altare, et ibi recordatus fueris quia frater tuus habet aliquid aduersum te. Et hoc finito statim infert: Esto beneuolus, aut benignus aduersario tuo, et reliq. Et in consenquetibus  iubet: Diligite inimicos uestros, et benefacite his qui uos oderunt, et orate pro persecutoribus uestris.  Iudicem intelligo Christum: Pater non iudicat quemquam, sed omne iudicium dedit Filio . Ministrum intelligo angelum. Et angeli, inquit, ministrabant ei . Et cum angelis suis uenturum credimus ad iudicandos uiuos et mortuos. Carcerem intelligo penas uidelicet tenebrarum, quas alio loco exteriores uocat. Credo propterea quod intrinsecus sit in ipsa mente, uel etiam si quid secretius cogitari potest gaudium diuinorum premiorum. De quo dicitur seruo bene merito: Intra in gaudium Domini tui . Quemadmodum etiam et in hac ordinatione reipublice uel a secretario uel pretorio iudicis extra  mittitur, qui in carcerem truditur. Quadrans genus est nummi qui habet duo minuta. Unde in alio Euangelio mulier illa paupercula et uidua dicitur misisse quadrantem in corbem , in alio, duo minuta , non quod dissonent Euangelia, sed quod unus quadrans duos minutos nummos habeat. Hoc est ergo quod dicit: Non egredieris de carcere, donec minuta etiam peccata persoluas.  De soluendo autem nouissimo quadrante, potest non absurde intelligi. Aut pro eo positum quod nichil relinquatur impunitum, sicut loquentes etiam dicimus usque ad fecem, cum uolumus exprimere aliquid ita exactum, ut nichil relinqueretur, uelut significarentur nomine quadrantis nouissimi, terrena peccata. Quarta enim pars distinctorum membrorum huius  mundi, et ea nouissima, terra inuenitur, ut incipias a celo, secundam erem numeres, aquam tertiam, quartam terram. Potest ergo conuenienter uideri dictum: Donec soluas nouissimum quadrantem, id est, donec luas terrena peccata. Hoc enim peccator audiuit. Terra es, et in terram ibis . Donec soluas autem quod dictum est, miror, si non eam significat penam, que uocatur eterna. Unde enim soluitur illud debitum, ubi iam non datur penitendi et correctius uiuendi locus? Ita enim fortasse hic positum est donec soluas, quomodo in illo, ubi dictum est: Sede a dextris meis, donec ponam omnes inimicos tuos sub pedibus tuis . Non enim cum fuerint inimici sub pedibus positi, desinet ille sedere ad dexteram. Aut illud  Apostoli: Oportet enim illum regnare, donec ponat omnes inimicos suos sub pedibus suis . Non enim cum positi fuerint desinit regnare. Quemadmodum ergo ibi intelligitur, de quo dictum est: Oportet enim regnare donec ponat omnes inimicos sub pedibus suis, ita hic accipi potest, de quo dictum est: Non exies inde donec soluas nouissimum quadrantem, semper non exiturum esse, quia semper soluit nouissimum quadrantem, dum sempiternas penas terrenorum peccatorum luit. Quidam uero querendum esse altius putauerunt quis esset aduersarius ille cui iubemur esse beneuoli cito cum sumus cum illo in uia, utrum esset homo, an diabolus, an Deus, an preceptum eius: sed de homine supra  dictum est, quomodo oportet intelligi. De diabolo uero quomodo stare potest, ut beneuolentiam ei iubeamur exhibere? Ubi enim beneuolentia, ibi amicitia. Nec cuiquam dicendum est amicitiam cum diabolo faciendam, neque concordare cum ipso, cui semel renuntiando bellum indiximus, et quo uicto coronabimur. Neque consentire illi iam oportet, cui si nunquam consensissemus, nunquam in istas incideremus calumnias et miserias. Carni uero non uideo quomodo beneuoli uel concordes, uel consentientes esse iubeamur, magis enim peccatores amant carnem suam, et concordant cum illa, et consentiunt ei. Qui uero eam seruituti subiiciunt, non ipsi ei consentiunt, sed eam sibi consentire cogunt.

Fortassis ergo iubemur Deo consentire, et illi esse  beneuoli, ut illi reconciliemur a quo peccando secessimus, ut aduersario. Deus enim superbis resistit, humilibus autem dat gratiam . Et Initium omnis peccati superbia, initium autem superbie hominis, apostatare a Deo . Et Apostolus dicit: Si enim cum inimici essemus reconciliati sumus Deo per mortem Filii eius, multo magis reconciliati salui erimus in uita ipsius . Quisquis ergo in hac uia, id est uita, non fuerit reconciliatus Deo per mortem Filii eius, traditur iudicio ab illo. Quia Pater non iudicat quemquam, sed omne iudicium dedit Filio . Atque ita cetera  consequuntur, de quibus iam tractauimus. Unum solum est, quod huic intellectui difficultatem facit. Quomodo possit recte  dici in uia esse cum Christo, si hoc loco ipse accipiendus est aduersarius impiorum, cui iubemur cito reconciliari, nisi forte quia ipse ubique est, nos autem cum in hac uia sumus, cum illo utique sumus. Si ascendero in celum, inquit, tu illic es, si descendero ad infernum, ades; si recipiam pennas meas in directum, et habitabo in nouissimo maris, etenim illuc manus tua deducet me, et tenebit dextera tua .

Aut si non placet impios dici esse cum Deo  quemadmodum non dicimus cecos esse cum luce, tametsi oculos eorum lux circumfundat; unum reliquum est, ut hic aduersarium preceptum Dei esse intelligamus. Quid enim sic aduersatur peccare  uolentibus, quam preceptum Dei, id est, lex eius, et Scriptura diuina, que data est nobis ad hanc uitam, ut sit nobiscum in uia, cui non oportet contradicere, ne nos tradat iudici, sed ei oportet consentire cito? Non enim quisque nouit quando de hac uita exeat. Quis autem consentit Scripture, nisi qui legit et audit? pie deferens ei culmen auctoritatis, ut quod intelligit non propter hoc oderit, quod peccatis suis aduersari sentit, sed magis diligat correptionem suam et gaudeat, quod morbis suis, donec sanentur, non parcetur.

Audistis quia dictum est antiquis: Non mechaberis. Ego autem dico uobis quia omnis qui uiderit mulierem ad concupiscendum eam, iam mechatus est  eam in corde suo.  Iustitia ergo minor est non mecari corporum coniunctione, iustitia autem maior est regni Dei non mecari in corde. Multo facilius custodit ne mechetur in corpore, quisquis non mechatur in corde. Illud ergo confirmauit, qui hoc precepit: Non ueni legem soluere, sed adimplere. Sane considerandum est, quod non dixit: Omnis qui concupierit mulierem, sed Qui uiderit mulierem ad concupiscendum eam, id est, hoc fine et animo attenderit, ut eam concupiscat. Quod iam non est titillari delectatione carnis, sed plane consentire libidini, ita ut non refrenetur illicitus appetitus, sed si facultas data fuerit, parietur. In his autem duobus talem differentiam ueteres posuerunt, quod alterum propassionem, alterum  uero passionem nominauerint. Inter passionem autem et propassionem hoc interest, quod passio reputatur in uitio, propassio, licet culpam habeat, tamen non tenetur in crimine. Ergo qui uiderit mulierem et anima eius fuerit titillata, hic propassione percussus est. Si uero consenserit, et de cogitatione affectum fecerit, sicut scriptum est in Dauid: Transierunt in affectum cordis , de propassione transiuit ad passionem. Et huic non uoluntas peccati deest, sed occasio. Quicunque igitur uiderit mulierem ad concupiscendum, id est, si sic aspexerit, ut concupiscat, ut facere disponat, iste recte mechatus eam dicitur in corde suo.  Sicut ergo tribus gradibus ad peccatum peruenitur suggestione, delectatione, consensione, ita istius peccati  tres sunt differentie: in corde, in facto, in consuetudine, tanquam tres mortes. Una quasi in domo, id est, cum in corde consentitur libidini. Altera, iam prolata quasi extra portam, cum in factum procedit assensio. Tertio cum ui consuetudinis male tanquam mole terrena premitur animus, quasi in sepulcro iam putens. Que tria genera mortuorum Deum resuscitasse quisquis Euangelium legit agnoscit. Et fortasse considerat quas differentias habeat etiam ipsa uox resuscitantis, cum alibi dicit: Puella, surge . Alibi: Iuuenis, dico tibi, surge . Alibi infremuit in spiritu, et fleuit, et rursus fremuit, et post deinde uoce magna exclamauit: Lazare, ueni foras . Quapropter nomine mechantium, qui hoc capitulo  commemorantur, omnem carnalem et libidinosam concupiscentiam oportet intelligi. Cum enim tam assidue idololatriam fornicationem Scriptura dicat, Paulus autem apostolus auaritiam idololatrie nomine appellet, quis dubitet omnem malam concupiscentiam recte fornicationem uocari, quando anima, neglecta superiore lege, qua regitur, inferiorum naturarum turpi uoluntate, quasi mercede, prostituta corrumpitur? Et ideo quisquis carnalem delectationem aduersus rectam uoluntatem suam rebellare sentit, exclamet lugendo, imploret consolatoris ueri Domini Christi auxilium. Nec paruus est ad beatitudinem accessus, cognitio infelicitatis sue.

Quod si oculus tuus dexter scandalizat te, erue eum  et proiice abs te. Expedit enim tibi ut pereat unum membrorum tuorum quam totum corpus tuum mittatur in gehennam. Quia supra de concupiscentia mulieris dixerat, recte nunc cogitationem et sensum in diuersa uolitantem nuncupauit oculum. Per dexteram autem et ceteras corporis partes, uoluntatis atque affectuum initia demonstrantur, ut quod mente concepimus ne opere compleamus, cauendum est, ne quod in nobis optimum est cito labatur in uitium. Si enim dexter oculus et dextera manus scandalizant, quanto magis ea que in nobis sinistra sunt? Si anima labitur, quanto plus corpus, quod ad peccatum procliuius?  uidetur mihi non incongrue accipi debere hoc loco oculum, dilectissimum amicum. Nam hoc est utique quod membrum recte possimus appellare,  quod uehementer diligimus, et ipsum consiliarium, quia oculus est tanquam demonstrans iter. Et in rebus diuinis, quia dexter est, ut sinister sit dilectus quidem consiliarius, sed in rebus terrenis ad necessitatem corporis pertinentibus. De quo scandalizante superfluum erat dicere, quandoquidem nec dextro parcendum sit. In rebus autem diuinis consiliarius scandalizans est, si in aliquam perniciosam heresim nomine religionis atque doctrine conatur inducere.

Et si dextra manus tua scandalizat, abscinde eam, et proiice abs te. Expedit enim tibi ut pereat unum membrorum tuorum, quam totum corpus tuum eat in gehennam. Ergo et dextera manus accipitur dilectus adiutor, et minister in diuinis operibus. Nam quemadmodum  in oculo contemplatio, sic in manu actio recte intelligitur. Ut sinistra manus intelligatur in operibus, que huic uite corpori sunt necessaria. Possumus quoque in dextro oculo, et dextra manu, fratrum, et uxoris, et liberorum, atque affinium et propinquorum intelligere affectus. Quos si ad contemplandam ueram lucem nobis impedimento esse cernimus, debemus truncare istiusmodi portiones, ne dum uolumus ceteros lucrifacere, ipsi in eternum pereamus. Unde dicitur et de sacerdote magno, cuius anima Dei cultui dedicata est: Supra matrem, et patrem, et filios, non polluetur , id est, nullum affectum sciet, nisi eius cuius cultui dedica tus est.

Dictum est autem: Quicunque dimiserit uxorem  suam, det illi libellum repudii. Scriptum itaque est sic in Deuteronomio: Si acceperit homo uxorem, et habuerit eam, et non inuenerit gratiam ante oculos eius propter aliquam feditatem, scribet libellum repudii, et dabit in manu illius, et dimittet eam de domo sua, etc. . In posteriori uero parte istum locum plenius Saluator exponit. Quod Moyses libellum repudii dari iusserit propter duritiam cordis maritorum, non discidium concedens, sed auferens homicidium. Multo enim melius est, licet lugubrem, euenire discordiam, quam per odium sanguinem fundi.

Ego autem dico uobis quia omnis qui dimiserit uxorem suam, excepta fornicationis causa, facit eam mecari, et qui dimissam duxerit, adulterat.   Multe erant in lege ueteri cause uxores dimittendi. Dominus autem in Euangelio solam causam fornicationis excepit. Ceteras uero uniuersas molestias, si que forte exstiterint, iubet pro fide coniugali, et pro castitate fortiter sustineri. Et mechum dicit etiam uirum qui eam duxerit que soluta est a uiro. Cuius rei apostolus Paulus terminum ostendit. Quia tandiu obseruandum dicit quandiu uir eius uiuit. Illo autem mortuo dat nubendi licentiam. Hanc etiam regulam ipse tenuit, et in ea non suum consilium, sicut et in nonnullis monitis, sed preceptum Domini iubentis ostendit, cum ait: Eis autem que nupte sunt precipio non ego, sed Dominus, mulierem a uiro non discedere, quod si discesserit, manere innuptam, aut uiro suo reconciliari, et uir uxorem ne dimittat  , credo simili forma, ut si dimiserit, non ducat aliam, aut reconcilietur uxori, fieri enim potest ut dimittat uxorem causa fornicationis, quam Dominus exceptam esse uoluit. Iam uero si nec illi nubere conceditur a quo recesserit, neque huic alteram ducere uiua uxore quam dimisit, multo minus fas est illicita cum quibuslibet stupra committere. Beatiora sane coniugia iudicanda sunt, que siue filiis proceandis, siue etiam ista terrena prole contempta, continentiam inter se pari consensu seruare potuerint, quia neque contra illud preceptum fit, quo Dominus dimitti coniugem uetat, non enim dimittit, qui cum ea non carnaliter, sed spiritaliter uiuit. Et illud seruatur quod per Apostolum dicitur: Reliquum est ut qui habent uxores, quasi non habentes  sint. Mouet autem hic quosdam, quod alio loco ipse Dominus dicit: Quisquis uenit ad me, et non odit patrem suum, et matrem, et uxorem, et filios, et fratres, et sorores, insuper et animam suam, non potest meus esse discipulus . uideri enim potest contrarium minus intelligentibus, quod hic uetat dimitti uxorem, excepta causa fornicationis. Et alibi discipulum suum negat esse posse quemquam qui non oderit uxorem. Quod si propter concubitum dixerit non etiam patrem, et matrem, et fratres, in eadem conditione opus erat ponere. Ergo, quam uerum est quia regnum celorum uim patitur, et uiolenti diripiunt illud . Quanta enim uI opus est ut homo diligat inimicos, et oderit patrem, et matrem, et filios, et fratres. Utrumque enim iubet qui ad regnum celorum  uocat. Sed proposita questio ita soluitur. Regnum enim eternum, quo discipulos suos, quos etiam fratres appellat, uocare dignatus est, non habet huiusmodi necessitates temporales. Non est, inquit, Iudeus, neque Grecus, neque masculus, neque femina, neque seruus, neque liber, sed omnia et in omnibus Christus . Et ipse Dominus dicit: In resurrectione enim neque nubent, neque uxores ducent, sed erunt sicut angeli in celis . Oportet ergo ut quisquis illius regni uitam iam hic meditari uoluerit, oderit non ipsos homines, sed istas necessitudines temporales, quibus ista que transitura est uita fulcitur, que nascendo atque moriendo peragitur: multi homines etiam eos  a quibus diliguntur oderunt, sicut luxuriosi filii parentes cercitores luxurie sue. Ascendit ergo aliquem gradum, qui proximum diligit, quamuis adhuc oderit inimicum. Eius autem imperio, qui uenit legem implere, non soluere, perficiet beneuolentiam et benignitatem, cum eam usque ad inimici dilectionem perduxerit. Nam ille gradus, quamuis nonnullus sit, tam paruulus est tamen, ut cum publicanis etiam possit esse communis. Nec quod in lege dictum est: Oderis inimicum tuum, uox iubentis accipienda est, sed permittentis infirmo.



CAPUT uI. De eleemosyna facienda, de orando Deo, de uitanda hypocrisi et auaritia.

[I.] Attendite an iustitiam uestram faciatis coram  hominibus, ut uideamini ab eis. In superioribus ergo de misericordia exhibenda, ut bonus et pius magister precepta dedit. Nunc uero de cordis munditia, hoc est oculi illius quo uidetur Deus, ipsa ueritas auditores suos instruit. Quia ita solummodo misericordie opera apud Dominum probantur, si simplici et munda intentione exhibentur. Attendite, inquit, ne iustitiam uestram faciatis coram hominibus, ut uideamini ab eis. Id est, cauete hoc animo tenere ut cum iuste uiuatis, siue aliquid boni operis faciatis, ibi bonum uestrum constituatis, ut uos uideant homines, illisque placeatis, laudemque ab eis accipere queratis, et ob hec uere mercedis fructu priuemini. Unde et subditur:

Alioqui mercedem non habebitis apud Patrem uestrum,  qui in celis est. Qui enim inanem fauorem uulgi sequitur, aut laudes ab hominibus querit, hoc ipsum deputabitur illi pro mercede, cuius amore bona opera fecisse uidetur; sed apud Dominum sine mercede est, quia non pro illius amore, nec pro eterne uite desiderio aliquid fecisse inuenitur. Unde et in alio loco fatue uirgines lampades ornasse, sed oleum in eis non habere describuntur . Quia nitorem glorie, quem forinsecus quesierunt, intra cordis conscientiam non continere monstrantur. Et ob hoc merito ab eterni Regis nuptiis pulsantes ianuam repelluntur, quia illum quem absentem amare neglexerunt, presentem cernere non merentur. Nam illud quod Apostolus dicit: Si hominibus placerem, Christi seruus non essem ; et hoc quod  in alio loco ait: Sicut et ego per omnia omnibus placeo , qui non intelligunt, contrarium putant; cum ille se dixerit non placere hominibus, quia non ideo recte faciebat, ut placeret hominibus, sed ut Deo, ad cuius amorem corda hominum uolebat conuertere, eo ipso quo placebat hominibus. Sicut ergo non absurde loqueretur qui diceret: In hac opera qua nauem quero, non nauem quero, sed patriam, sic et Apostolus conuenienter diceret: In hac opera qua hominibus placeo, non hominibus, sed Deo placeo. Quia non hoc appeto, sed ad id refero, ut me imitentur quos saluos fieri uolo, laus enim humana non appeti a recte faciente, sed sequi debet recte facientem, ut illi proficiant, qui etiam imitari  possunt quod laudant, non ut hic putet aliquid sibi eos prodesse quem laudant. Sequitur:

Cum ergo facis eleemosynam, noli tuba canere ante te, sicut hypocrite faciunt in synagogis, et in uicis, ut honorificentur ab hominibus. Amen dico uobis, receperunt mercedem suam. Noli, inquit, uelle innotescere, ut hypocrite simulatores, tanquam prenuntiatores personarum alienarum, sicut in theatricis fabulis. Non enim qui agit partes Agamemnonis in tragedia , siue alicuius alterius ad historiam uel fabulam que agitur pertinentis, uere ipse est, sed simulat eum, et hypocrita dicitur. Sic in Ecclesiis, et in omni uita humana, quisquis uult se uideri quod non est, hypocrita est, simulat enim iustum, non exhibet, quia totum fructum in laude hominum  ponit, quam possunt etiam simulantes accipere, dum fallunt eos quibus uidentur boni ab eisque laudantur. Ergo tales ab inspectore cordis Deo mercedem non capiunt, sed fallacie supplicium. Ab hominibus autem, inquit, perceperunt mercedem suam. Rectissimeque de his dicitur: Recedite a me, operarii dolosi, nomen meum habuistis, sed opera mea non fecistis. Illi ergo perceperunt mercedem suam, qui non ob aliud eleemosynam faciunt, nisi ut glorificentur ab hominibus.

Te autem faciente eleemosynam, nesciat sinistra tua quid faciat dextera tua. Alii ergo sinistram infideles dici credebant, alii inimicum, sed mihi nichil consequentius sinistra uidetur significare, quam ipsam delectationem laudis. Dextera autem significat  intentionem implendi precepta diuina. Cum itaque conscientie facientis eleemosynam miscet se appetitio laudis humane, fit sinistra conscia operis dextere. Nesciat ergo sinistra tua quid faciat dextera tua, id est, non se misceat conscientie tue laudis humane appetitio, cum in eleemosyna facienda diuinum preceptum contendis implere. Ut sit eleemosyna tua in abscondito. Quid est in abscondito, nisi in ipsa bona conscientia, que humanis oculis demonstrari non potest, nec uerbis aperiri, quandoquidem multi multa mentiuntur?

Quapropter si dextera intrinsecus agit in abscondito, ad sinistram pertinent omnia exteriora, que sunt uisibilia et temporalia. Sit ergo eleemosyna tua in ipsa conscientia, ubi multi eleemosynam faciunt  bona uoluntate, etiam si pecuniam, uel si quid aliud, quod inopi largiendum est, non habent. Multi autem foris faciunt, et intus non faciunt, qui uel ambitione, uel alicuius rei temporalis gratia uolunt misericordes uideri. In quibus sola sinistra operari existimanda est. Item alii quasi medium inter utrosque locum tenent, ut et intentione, que in Deo est, eleemosynam faciant, et tamen inserat se huic bone et optime uoluntati nonnulla etiam laudis uel cuiuscunque rei fragilis et temporalis cupiditas. Sed Dominus noster multo uehementius prohibet solam sinistram in nobis operari, quando etiam misceri eam uetat operibus dextere. Agitur enim de corde mundando, quod nisi fuerit simplex, mundum non  erit. Simplex autem quomodo erit, si duobus dominis seruiet, nec una intentione rerum eternarum purificet aciem suam, sed eam mortalium quoque fragiliumque rerum amore obnubilet.

Et cum oratis non eritis sicut hypocrite, qui amant in synagogis et in angulis platearum stantes orare, ut uideantur ab hominibus; amen dico uobis receperunt mercedem suam.  Anguli platearum sunt, ubi uia per transuersum alterius uie uadit, et quadriuium reddit. Non enim te uideri ab hominibus alicubi orantem nefas est, sed ideo hoc agere, ut uidearis ab hominibus. Et superfluo toties eadem dicuntur, cum sit una iam regula custodienda, qua cognitum est, non sibi ut hec sciant homines formidandum, aut fugiendum esse, sed si hoc animo fiant, ut fructus in  eis exspectetur placendi hominibus. Seruat etiam ipse Dominus eadem uerba, cum adiungit similiter: Amen dico uobis receperunt mercedem suam. Hinc ostendens ipse prohibere, ut ea merces appetatur, qua stulti gaudent, ut laudentur ab hominibus.

Tu autem cum orabis intra in cubiculum tuum, et clauso ostio tuo, ora Patrem tuum in absconso, et Pater tuus, qui uidet in abscondito, reddet tibi.  Hec quidem sententia similiter intellecta erudit auditorem, ut uanam mundi gloriam fugiat. Sed mihi uidetur hoc magis esse preceptum, ut inclusa pectoris cogitatione, labiisque compressis, oremus Dominum. Quod et Annam in Regum uolumine fecisse legimus: Labia, inquit, eius tantum mouebantur, et uox illius non audiebatur . Ista etiam cubicula  in psalmo significantur, ubi dicitur: Que dicitis in cordibus uestris, et in cubilibus uestris compungimini . Et clauso ostio ora, ait, Patrem tuum in absconso.

Parum est intrare in cubicula si ostium pateat importunis cogitationibus, per quod ostium ea que foris sunt improbe se immergunt, et interiora nostra appetunt. Foris autem diximus esse omnia temporalia et uisibilia, que per ostium, id est, per carnalem sensum in cogitationes nostras penetrant, et turbe uanorum phantasmatum orantibus obstrepunt. Claudendum est ergo ostium, id est carnali ui resistendum, ut oratio spiritalis dirigatur ad Patrem, que sit in intimis cordis, ubi oratur Pater in abscondito. Et Pater, inquit, uester, qui uidet in abscondito, reddet  uobis. Et hoc decuit tali clausula terminandum. Non enim hoc monet nunc ut oremus, sed quomodo oremus, neque, ut superius, ut faciamus eleemosynam, sed quo animo faciamus. Quomodo de corde mundando precipit, quod non mundat, nisi una et simplex intentio in eternam uitam, solo et puro amore sapientie?

Orantes autem nolite multum loqui, sicut ethnici. Putant enim quod in multiloquio suo exaudiantur. Nolite ergo assimilari illis. Sicut hypocritarum est prebere se ad spectandos in oratione, quorum fructus est placere hominibus, ita ethnicorum, id est, gentilium, in multiloquio suo se putare exaudiri. Et reuera omne multiloquium a gentilibus uenit, qui  exercende lingue potius quam mundando animo dant operam, et hoc nugatorii studii genus etiam ad Dominum prece flectendum transferre conantur, arbitrantes sicut hominem iudicem, ita Dominum uerbis adduci in sententiam. Nolite itaque similes esse illis, dicit unus et uerus magister.

Scit enim Pater uester quid opus est uobis, antequam petatis eum. Consurgit in hoc loco quedam heresis, philosophorumque dogma peruersum, dicentium: Si nouit Deus quid oremus, et antequam petamus, scit quibus indigeamus, frustra scienti loquimur. Quibus breuiter respondendum est nos non narratores esse, sed rogatores. Aliud est narrare ignoranti, aliud scientem rogare. In illo indicium est, hic obsequium. Ibi fideliter indicamus, hic miserabiliter  obsecramus. Non enim uerbis agere debemus apud Dominum, ut impetremus quod uolumus, sed rebus que animo gerimus, et intentione cogitationis cum dilectione pura et simplici affectu. Sed res ipsas uerbis nos docuisse Dominum oportebat, quibus memorie mandatis, eas ad tempus orandi recordaremur.

Sic ergo uos orabitis: Pater noster qui es in celis. Nusquam inuenitur preceptum populo Isrel ut diceret Pater noster, aut oraret Patrem Dominum sed Dominus eis insinuatus est, tanquam seruientibus, id est, secundum carnem adhuc uiuentibus. Prophete tamen sepe ostendunt eumdem Dominum, Deum etiam eo Patrem eorumdem esse potuisse, si ab eius mandatis non aberrarent. Sicut est illud:  Filios genui et exaltaui, ipsi autem spreuerunt me . De futuro autem populo Christiano, quia Dominum Patrem esset habiturus, et prophete predixerant, et Euangelium testatur, dicens: Dedit eis potestatem filios Dei fieri ; et apostolus Paulus: Quandiu, inquit, heres paruulus est, nichil differt a seruo . Et Spiritum adoptionis nos accepisse commemorat, in quo clamamus: Abba Pater . Magnum ergo donum per gratiam Dei accepimus, quod sinamur Deo dicere: Pater noster. Quid enim iam non det filiis petentibus, cum hoc ipsum ante dederit, ut filii essent. Postremo quanta cura animum tangit, ut qui dicit Pater noster, tanto patre non sit indignus: Deus autem in sordidos mores nunquam cadit, et gratias  misericordie ipsius, qui hoc a nobis exigit, ut sit Pater noster, quod nullo sumptu, sed sola bona uoluntate comparari potest. Admonentur etiam hic diuites, uel genere nobiles secundum seculum, cum Christiani facti fuerint, non superbire aduersus pauperes et ignobiles, quoniam simul dicunt Deo Pater noster. Quod non possunt uere ac pie dicere, nisi se fratres esse cognoscant. Utatur ergo uoce Noui Testamenti populus nouus, ad eternam hereditatem uocatus, et dicat: Pater noster, qui es in celis, id est, in sanctis et iustis. Non enim spatio locorum continetur Deus, sed quemadmodum in terra appellatus est peccator, cum ei dictum est: Terra es, et in terram ibis ; sic celum iustus  e contrario dici potest. Iustis enim dicitur: Templum enim Dei sanctum est, quod estis uos . Quapropter si in templo suo habitat Deus, et sancti templum eius sunt, recte dicitur qui in celis es, qui es in sanctis. Et accommodatissima ista similitudo est, ut spiritaliter tantum interesse uideatur inter iustos et peccatores, quantum corporaliter inter celum et terram. Cuius rei significande gratia cum ad orationem stamus, ad Orientem uertimur, non tanquam ibi sit Deus, et quasi ceteras mundi partes deseruerit , sed admoneatur animus ad naturam excellentiorem se conuertere, id est ad Dominum, cum ipsum corpus eius, quod terrenum est, ad corpus excellentius,  id est corpus celeste, conuertitur

Sanctificetur nomen tuum. Quod non sic petitur, quasi non sit sanctum Dei nomen, sed ut sanctum habeatur ab hominibus, id est, illis innotescat Deus, ut non existiment aliquid sanctius quod magis offendere timeant.  Aliter enim id petimus, et rogamus, quod nomen Dei sanctificetur in nobis, ut qui in baptismo sanctificati sumus, in eo quod esse cepimus perseueremus. Et hoc quotidie precamur. Opus est enim nobis quotidiana sanctificatione, ut qui quotidie delinquimus delicta nostra sanctificatione assidua repurgemus.

Adueniat regnum tuum. Regnum etiam Dei representari nobis petimus, sicut et nomen eius ut in nobis sanctificetur postulamus.  Nam Deus  quando non regnat, aut apud eum quando incipit quod semper fuit et esse non desinit? Adueniat ergo accipiendum est, manifestetur hominibus. Quemadmodum enim presens lux absens est cecis, et eis qui oculos claudunt, ita Dei regnum, quamuis nunquam discedat de terris, tamen absens est ignorantibus. Nulli autem licebit ignorare Dei regnum, cum eius unigenitus non solum intelligibiliter, sed etiam uisibiliter in homine Dominico de celo uenerit iudicaturus uiuos ac mortuos.  Nostrum quidem regnum petimus aduenire, a Deo nobis repromissum, Christi sanguine et passione quesitum, ut qui in seculo ante seruiuimus, postmodum Christo dominante regnemus, sicut ipse pollicetur, et dicit: uenite, benedicti  Patris mei, percipite regnum quod uobis paratum est ab origine mundi .

Fiat uoluntas tua sicut in celo et in terra.  Id est, sicut in angelis qui sunt in celis uoluntas tua est ut omnino tibi adhereant, teque perfruantur nullo errore obnubilante sapientiam eorum, nulla miseria impediente beatitudinem eorum, ita fiat in sanctis tuis, qui in terra sunt, et de terra, quod ad corpus attinet, facti sunt, et quamuis ad celestem habitationem atque immutationem, tamen de terra assumendi sunt. Item fiat uoluntas tua recte intelligitur, obediatur preceptis tuis, sicut in celo et in terra, id est, sicut ab angelis, ita ab hominibus. uoluntas autem Dei est quam Christus  et fecit et docuit: humilitas in conuersatione, stabilitas in fide, uerecundia in uerbis, in factis iustitia, in operibus misericordia, in moribus disciplina, iniuriam facere non nosse, et factam posse tolerare, cum fratribus pacem tenere, Dominum toto corde diligere, in illo quod pater est, timere, quod Deus est. Christo nichil omnino preponere debemus, quia nec nobis ille quidquam preposuit. Charitati eius inseparabiliter adherere, cruci eius fortiter ac fidenter assistere. Quando de eius nomine et honore certamen est, exhibere in sermone constantiam, qua confitemur, in questione fiduciam, qua congredimur, in morte patientiam, qua coronamur, hoc est coheredem Christi uelle esse, hoc est preceptum Dei facere, hoc est uoluntatem  Patris implere. Potest et aliter hec sententia intelligi, ut ita sit dictum, Fiat uoluntas tua, sicut in celo et in terra, tanquam si diceretur: Faciant uoluntatem tuam sicut iusti ita etiam et peccatores, ut ad te conuertantur, siue ita fiat uoluntas tua in celo et in terra, ut sua cuique tribuantur. Quod fit extremo iudicio, ut iustis premium, peccatoribus damnatio tribuatur, cum agni ab hedis separabuntur. Ille etiam non absurdus, imo et fidei, et spei nostre conuenientissimus est intellectus, ut celum et terram accipiamus spiritum et carnem. Et quomodo dicit Apostolus: Mente seruio legi Dei, carne autem legi peccati , uidemus factam uoluntatem Dei in mente. Et id orandum est, ut sicut in celo, ita et in terra fiat uoluntas  Dei, id est, ut quemadmodum corde delectamur legi secundum interiorem hominem, ita etiam corporis immutatione facta, huic nostre deectationi nulla pars nostra terrenis doloribus seu uoluptatibus aduersetur. Nec illud a ueritate abhorret, ut accipiamus Fiat uoluntas tua, sicut in celo et in terra, sicut in ipso Domino nostro Iesu Christo, ita et in Ecelesia, tanquam in uiro qui patris uoluntatem impleuit, ita et in femina, que illi desponsata est. Celum enim et terra conuenienter intelligitur quasi uir et femina, quoniam terra celo fecundante fructifera est. Quarta petitio est:

Panem nostrum quotidianum da nobis hodie. Panis quotidianus aut pro his omnibus dictus est que huius uite necessitatem sustentant, de quo cum precipit,  ait: Nolite cogitare de crastino. Et ideo sit additum: Da nobis hodie, aut pro sacramento corporis Christi, quod quotidie accipimus, aut pro spiritali cibo, de quo idem Dominus dicit: Operamini escam que non corrumpitur. Et illud: Ego sum panis uite, qui de celo descendi . Sed horum trium quid sit probatissimum considerari potest. Nam forte quispiam moueatur cur oremus pro his adipiscendis que huic uite sunt necessaria, ueluti est uictus et tegumentum, cum ipse Dominus dicit: Nolite solliciti esse quid edatis, aut quid induamini ; de sacramento autem corporis Domini, ut illi non moueant questionem, qui plurimi in Orientalibus partibus, non quotidie cene Dominice communicent,  cum iste panis quotidianus, dictus est. Restat ut quotidianum panem accipiamus spiritalem. Precepta scilicet diuina, que quotidie oportet meditari et operari. Nam de ipsis Dominus dicit: Operamini escam que non corrumpitur; quotidianus autem iste cibus nunc dicitur, quandiu ista uita temporalis per dies decedentes succedentesque peragitur. Et reuera quandiu in superiora, nunc in inferiora, id est, nunc in spiritalia, nunc in carnalia, animi affectus alternat, tanquam ei qui aliquando pascitur cibo, aliquando famem patitur, quotidie panis necessarius est quo reficiatur esuriens, et relabens erigatur. Quod autem panem supersubstantialem in aliis exemplaribus legimus, uel peculiarem, uel precipuum illum panem  similiter significat, qui dicit: Ego sum panis, qui de celo descendi, qui uidelicet est super omnes substantias, et uniuersas superat creaturas.

Et dimitte nobis debita nostra, sicut et nos dimittimus debitoribus nostris  Post subsidium cibi petitur et uenia delicti, ut qui a Deo pascitur, in Deo uiuat, nec tantum presenti et temporali uite consulatur, sed eterne, ad quam ueniri potest, si peccata donentur. Que debita Dominus appellat sicut in Euangelio suo dicit: Dimisi tibi omne debitum, quia ne rogasti . Quam necessarie autem, quam prouidenter et salubriter admonemur quod peccatores sumus, qui pro peccatis rogare compellimur! Qui orare nos pro debitis et peccatis docuit, paternam misericordiam  promisit, et ueniam secuturam adiunxit, plane et addidit legem, certa nos conditione et sponsione constringens, ut sic nobis dimitti debita postulemus secundum quod et ipsi debitoribus nostris dimittimus. Scientes impetrari non posse quod pro peccatis petimus nisi et ipsi circa peccatores nostros paria fecerimus. Idcirco et alio in loco dicit: Qua mensura mensi fueritis, eadem et remetietur uobis . Nulla enim alia sententia sic oramus, ut quasi paciscamur cum Domino. In qua pactione si mentimur, totius orationis nullus est fructus.

Et ne nos inducas in tentationem.  Non enim per seipsum inducit Deus, sed induci patitur eum quem suo auxilio deseruerit, ordine occultissimo ac  meritis. Causis etiam sepe manifestis dignum iudicat illum quem deserat et in tentationem induci sinat. Aliud est autem induci in tentationem, aliud tentari. Nam sine tentatione probatus esse nullus potest. Non ergo hic oratur ut non tentemur, sed ut non inferamur in tentationem, tanquam si quispiam cui necesse est igne examinari, non oret ut igne non contingatur, sed ut non exuratur. uasa enim figuli probat fornax, et homines iustos tentatio tribulationis . Multi autem in precando ita dicunt: ne nos patiaris induci in tentationem, exponentes uidelicet quomodo dictum sit inducas. Qua in parte ostenditur nichil contra nos aduersarium posse, nisi Deus ante permiserit, ut  omnis timor noster et deuotio atque obseruatio ad Dominum conuertatur, quando in tentationibus nostris nichil malo liceat, nisi potestas inde tribuatur.

Sed libera nos a malo, amen. Quando autem dicimus, libera nos a malo, nichil remanet quod ultra adhuc debeat postulari, quando semel protectionem Dei aduersus malum petimus.  Qua impetrata, contra omnia que diabolus et mundus operantur securi stamus et tuti. Sed hoc in presenti fit, quantum diuinum examen nobis utile esse prospexerit. Unde dicit Apostolus: Fidelis est Deus, qui non patitur uos tentari supra id quod potestis, sed facit cum tentatione prouentum, ut possitis sustinere . Orandum est enim ut non solum non inducamur in malum quo caremus , sed ab illo etiam liberemur, quo iam inducti sumus. Quod cum factum fuerit, nichil remanebit formidolosum, nec omnino metuenda erit ulla tentatio. Quod tamen in hac uita, et quandiu istam mortalitatem circumferimus, ubi serpentina persuasione inducti sumus, non sperandum posse fieri, sed tamen aliquando futurum sperandum est. Opportuno autem tempore perficietur beatitudo, que in hac uita inchoata est, et cui capessende atque obtinende aliquando nunc omnis conatus impenditur. Sed harum quatuor petitionum consideranda et commendanda distinctio est. Nam cum uita nostra temporaliter nunc agitur atque speratur eterna, et cum eterna priora sunt dignitate, quamuis temporalibus prius actis ad illa transeatur,  trium primarum petitionum impetrationes, quanquam in hac uita, que isto seculo agitur, exordium capiant , tamen omnia tria in eternum manebunt. Nam et sanctificatio nominis Dei sempiterna erit, et regni eius non erit finis, et perfecte nostre beatitudini eterna uita promittitur. Permanebunt  ergo ista tria consummata atque cumulata in illa uita que nobis promittitur. Reliqua uero quatuor, que petimus, ad temporalem istam uitam pertinere mihi uidentur. Quorum primum est: Panem nostrum quotidianum da nobis hodie. Hoc ipso enim quod dictus est quotidianus, panis spiritalis significatur, siue in sacramento, aut in uictu isto uisibilis, ad hoc tempus pertinet, quod appellauit hodie: non quia spiritalis cibus non est sempiternus, sed quia iste, qui quotidianus dictus est in Scripturis, siue in strepitu sermonis, siue quibusque temporalibus signis exhibetur anime. Que omnia tunc utique non erunt, cum omnes erunt docibiles Dei, et ipsam ineffabilem lucem ueritatis non motu corporum  significantes, sed puritate mentis haurientes. Nam fortasse et propterea panis dictus est, non potus, quia panis frangendo atque mandendo in alimentum conuertitur, sicut Scripture aperiendo et disserendo animam pascunt. Potus autem paratus, sicuti est, transit in corpus, ut isto tempore panis sit ueritas, cum quotidianus panis dicitur; tunc autem potus, cum labore nullo disputandi et sermocinandi, quasi frangendi atque mandendi, opus erit, sed solo haustu sincere ac perspicue ueritatis. Et peccata nunc nobis dimittuntur, et nunc dimittimus, que harum quatuor reliquarum secunda petitio est; tunc autem nulla erit uenia peccatorum, quia nulla peccata. Et tentationes temporalem istam uitam infestant, non autem erunt cum perfectum  fuerit quod dictum est: Abscondes eos in abdito uultus tui . Et malum a quo liberari optamus, et ipsa liberatio a malo ad hanc utique uitam pertinet, quam et iustitia Dei mortalem meruimus, et unde ipsius misericordia liberabimur. uidetur etiam mihi septenarius iste numerus harum petitionum congruere illi septenario numero, ex quo totus iste sermo manauit. Si enim timor Dei est, quo beati sunt pauperes spiritu, quoniam ipsorum est regnum celorum , petamus ut sanctificetur in hominibus nomen Dei, timore casto permanente in secula seculorum. Si pietas est qua beati sunt mites, quoniam ipsi possidebunt terram, petamus ut ueniat regnum eius, siue in nos ipsos, ut mitescamus, nec ei resistamus, siue de celo in  terras in claritate aduentus Domini, quo nos gaudebimus et letabimur, dicente illo: uenite, benedicti Patris mei, et reliqua . In Domino enim, inquit Propheta, laudabitur anima mea; audiant mansueti et iucundentur . Si scientia est qua beati sunt qui lugent, quoniam ipsi consolabuntur, oremus ut fiat uoluntas eius sicut in celo et in terra, quia cum corpus, tanquam terra spiritui, tanquam celo, summa et tota pace consenserit, non lugebimus.

Nam nullus alius huius temporis luctus est, nisi cum aduersus se ista confligunt, et cogunt nos dicere: uideo aliam legem in membris meis repugnantem legi mentis mee; et luctum nostrum lacrymosa uoce testari: Miser ego homo, quis me liberabit de  corpore mortis huius ? Si fortitudo est, qua beati sunt qui esuriunt, et sitiunt iustitiam, quoniam ipsi saturabuntur, oremus ut panis noster quotidianus detur nobis hodie, quo fulti atque sustentati ad plenissimam illam saturitatem uenire possimus. Si consilium est quo beati sunt misericordes, quoniam ipsorum miserebitur, dimittamus debita debitoribus nostris, et oremus ut nobis nostra dimittantur. Si intellectus est, quo beati sunt mundo corde, quoniam ipsi Dominum uidebunt, oremus non induci in tentationem. Ne habeamus duplex cor, non appetentes simplex bonum, quo referamus omnia que operamur, sed simul temporalia et terrena sectando. Tentationes enim ex his rebus que graues et calamitose  uidentur hominibus, non in nos ualent, si non ualeant ille que blanditis earum rerum accidunt, quas homines bonas et letabundas putant. Si sapientia est, qua beati sunt pacifici, quoniam filii Dei uocabuntur, oremus ut liberemur a malo. Ipsa enim liberatio liberos nos facit, id est filios Dei, ut spiritu adoptionis clamemus: Abba pater.  Amen autem quod in fine constat scriptum, signaculum est Dominice orationis, quod Aquila interpretatus est fideliter, et nos uere possumus dicere.  Significat hoc in omnibus petitionibus istis purissimam consistere ueritatem, et indubitanter illis a Domino conferri omnia que rite postulant, qui conditionis ultime seruare pactum non negligant. Unde et subditur:

 Si enim dimiseritis hominibus peccata eorum, dimittet et uobis Pater uester celestis delicta; si autem non dimiseritis hominibus, nec pater uester dimittet peccata uestra.  Si non dimiseritis hominibus dicit, quasi non homines sint qui dimittunt, id est, non humani, neque terreni. Hoc est enim quod scriptum est: Ego dixi: Dii estis, et filii excelsi omnes. uos autem ut homines moriemini, et quasi unus de principibus cadetis . Ad eos dicitur qui propter peccata homines ex diis esse meruerunt. Recte ergo et hi quibus peccata dimittuntur homines appellati sunt.  Sequitur de ieiunio preceptum ad eamdem pertinens cordis mundationem, de qua nunc agitur. Nam et in hoc opere cauendum est ne subrepat aliqua ostentatio, et appetitus  laudis humane, qui duplicet cor nostrum, et non sinat mundum et simplex esse ad intelligendum Dominum. Dicit enim:

Cum autem ieiunatis, nolite fieri sicut hypocrite tristes: exterminant enim facies suas, ut appareant hominibus ieiunantes. Amen dico uobis, quia receperunt mercedem suam. [III.] Quod qui non odit, necdum amat illam uitam, ubi nulla erit conditio nascendi atque moriendi, que copulant terrena coniugia; odimus enim sine dubio quod certe ut aliquando non sit optamus. Sic itaque inuenitur secundum utrumque Domini mandatum, bonus Christianus diligere in una femina creaturam Dei, quam performari et renouari desiderat; odisse autem coniunctionem, copulationemque corruptibilem atque  mortalem, hoc est diligere in eo quod homo est, odisse quod uxor est. Ita etiam diligit inimicum, non in quantum inimicus est, sed in quantum homo est, ut hoc ei uelit prouenire quod sibi, id est, ut ad regnum celorum correctus renouatusque perueniat. Hoc et de patre, et de matre et ceteris uinculis sanguinis intelligendum est, ut in eis oderimus quod genus humanum nascendo et moriendo sortitum est, diligamus autem quod nobiscum potest ad illa regna perduci, ubi nemo dicit Pater meus, sed omnes omnino uni Deo: Pater noster; nec Mater mea, sed omnes illi Ierusalem: Mater nostra; nec Frater meus, sed omnes de omnibus: Frater noster. Exoritur hic attera questio cum Dominus causa fornicationis  permittat dimitti uxorem, quatenus hoc loco intelligenda sit fornicatio, utrum quousque intelligunt omnes, id est, ut eam fornicationem credamus dictam, que in stupris committitur, an quemadmodum Scripture solent fornicationem uocare, sicut supra dictum est, omnem illicitam concupiscentiam, sicut est idololatria, uel auaritia, et ex eo iam omnis transgressio legis propter illicitam concupiscentiam. Quis enim iam quamlibet illicitam concupiscentiam potest recte a fornicationis genere separare, si auaritia fornicatio est? Ex quo intelligitur propter illicitas concupiscentias, non tantum que in stupris cum alienis uiris, aut feminis committuntur, sed omnino quaslibet, que animum corpore male utentem a lege aberrare faciunt, et perniciose  turpiterque corrumpi, possit sine crimine et uir uxorem dimittere, et uxor uirum, quia exceptam facit Dominus causam fornicationis. Quam fornicationem  generalem et uniuersalem intelligere cogimur. Cum autem ait excepta causa fornicationis, non dixit, cuius ipsorum uiri, an femine. Non enim tantum fornicantem uxorem dimittere conceditur, sed quisquis eam quoque uxorem dimittit, a qua ipse cogitur fornicari, causa fornicationis utique dimittit. uelut si aliquem cogat uxor sacrificare idolis, qui talem dimittit, causa fornicationis dimittit, non tantum illius, sed et sue: illius, quia fornicatur; sue, ne fornicetur. Iterum audistis quia dictum est antiquis: Non periurabis; reddes autem Domino iuramenta tua. Ego autem dico  uobis non iurare omnino, neque per celum, quia thronus est Dei, neque per terram, quia scabellum est pedum eius; neque per Hierosolymam, quia ciuitas est magni regis; neque per caput tuum iuraueris, quia non potes unum capillum album facere aut nigrum.

Hanc per elementa iurandi pessimam consuetudinem semper habuere Iudei, sicut prophetalis eos frequenter arguit sermo. Quia qui iurat, aut ueneratur, aut diligit eum per quem iurat.  In lege preceptum est ut non iuremus nisi per Dominum nostrum et Deum. Nam Iudei per angelos et urbem Ierusalem, et templum, et elementa iurantes, creaturas resque carnales uenerabantur, honore et obsequio Dei contempto. Denique considera quod  hic Saluator non per Deum iurare prohibuerit, sed per celum, et terram, et Hierosolymam, et per caput tuum. Et hoc quasi paruulis fuerat lege concessum, ut quomodo uictimas immolabant Deo, ne eas idolis immolarent, sic et iurare permitterentur in Dominum, non quo recte facerent, sed quo melius esset Deo id exhibere, quam demonibus. Euangelica autem ueritas non recepit iuramentum, cum omnis sermo fidelis pro iureiurando sit. Sicut enim falsum loqui non potest qui non loquitur, sic peierare non potest qui non iurat.  Sed tamen quoniam iurat qui adhibet testem Deum, diligenter considerandum est hoc capitulum, ne contra preceptum Domini Apostolus fecisse uideatur, qui sepe hoc modo iurauit,  cum dicit: Que autem scribo uobis, ecce coram Deo, quia non mentior . Et iterum: Deus et pater Domini nostri Iesu Christi, qui est benedictus in secula, scit quia non mentior . Tale autem est illud: Testis enim mihi est Deus, cui seruio in spiritu meo in Euangelio Filii eius, quomodo sine intermissione memoriam uestri facio semper in orationibus meis . Ita ergo intelligitur precepisse Dominum ne iuretur, ne quisquam sicut bonum appetat iusiurandum, et assiduitate iurandi in periurium per consuetudinem delabatur. Quapropter qui intelligit non in bonis, sed in necessariis iurationem habendam, refrenet se quantum potest, ut non ea utatur, nisi cum necessitate, cum uidet pigros esse homines ad credendum quod eis utile est credere, nisi iuratione  firmetur. Itaque Dominus docet nichil esse tam uile in creaturis Dei, ut per hoc quisque peierandum arbitretur, quando a summis usque ad infima diuina prouidentia creata regerentur. Incipiens a throno Dei usque ad capillum album aut nigrum, ideo iuramentum uetat, ne te arbitreris non debere Domino iusiurandum tuum, cum per eum iurare conuinceris, cuius celum thronus est, et cuius terra scabellum est, cuius et omnis creatura factura est. uerum non oportet opinari in eo quod dictum est, celum thronus Dei et terra scabellum pedum eius, quod sic habeat Deus collocata membra in celo et in terra, ut nos, cum sedemus, sed illa sedes Dei iudicium significat. Et quoniam in hoc uniuerso mundi corpore, maximam speciem celum habeat, et terra  minimam, tanquam presentior sit excellenti pulchritudini uis diuina, minimam uero ordinet in extremis atque in infimis, sedere in celo dicitur, terramque calcare. Spiritaliter autem sanctas animas celi nomine significat, et terre peccatrices. Et quoniam spiritalis omnia iudicat, ipse autem a nemine iudicatur, conuenienter dicitur sedes Dei; peccator uero cui dictum est: Terra es, et in terram ibis, quia per iustitiam meritis digna tribuentem, in infimis ordinatur, et qui in lege manere noluit, sub lege ponitur, congruenter accipitur scabellum pedum Dei. Sit autem sermo uester, est, est, non, non, quod autem his abundantius est, a malo est.  Qui iurare non prohibuit, quomodo loqui oportet docuit. Sit, inquit, sermo uester, est, est,  non, non; quasi diceret: quod est, sufficiat dicere, est; quod non est, sufficiat dicere, non est; siue ideo bis dicitur, est, est, non, non, ut quod ore affirmes, operibus probes, et quod uerbis neges, factis non confirmes. Hoc enim bonum et appetendum est, ut testimonium bonorum operum orationem commendet dicentis. Cum ergo subinfert: Quod his abundantius est, a malo est, ita intelligi oportet, ut scias, si iurare cogaris, illud de necessitate uenire infirmitatis eorum quibus aliquid persuades, que utique infirmitas malum est. Unde nos quotidie liberari deprecamur, cum dicimus: Libera nos a malo. Itaque non dixit: Quod amplius est, malum est. Tu autem non malum facis, qui bene uteris iuratione,  que etsi non bona, tamen necessaria est, ut alteri persuadeas quod utiliter persuades. Sed a malo est, ab illius uidelicet infirmitate, a quo iurare cogeris. Sed nemo, nisi qui expertus est, nouit quam sit difficile et consuetudinem iurandi exstinguere, et nunquam temere facere, quod nonnunquam necessitas cogit.

Audistis quia dictum est, oculum pro oculo, et dentem pro dente. Ego autem dico uobis non resistere malo.  Qui dicit oculum pro oculo, non alterum uult auferre, sed utrumque seruare. Dominus noster uicissitudinem tollens, truncat initia peccatorum, quia in lege retributio est, in Euangelio uero gratia.  Ibi culpa emendatur, hic peccatorum auferuntur exordia. Notandum autem quod quatuor gradus  uindicte, seu retributionis, quibusdam esse uidentur. Quorum primus est, ut cum aliquis lesus fuerit, grauius ulcisci desideret; non enim facile inuenitur qui, pugno accepto, pugnum reddere uelit, et uno a conuiciante uerbo audito, tantumdem referre contentus sit, sed siue ira perturbatus immoderatius uindicat, siue quia iustum putat eum qui leserit prior, grauius ledi quam lesus est qui non leserat. Talem quippe animum magna ex parte refrenauit, et quemdam gradum posuit lex, in qua scriptum est: Oculum pro oculo, et dentem pro dente. Quibus nominibus significatur modus, ut iniuriam uindicta non transeat. Et hec est pacis inchoatio. Perfecta autem pax est, talem penitus nolle uindictam. Ad quam perueniendam duo gradus adhuc restant, id est, ut  non reddat tantum, sed minus, uerbi gratia, ut pro duobus unum reddat, aut pro auulso oculo aurem precidat. Hinc ascendens qui omnino nichil mali rependerit, imo bonum pro malo reddiderit, propinquat presenti precepto Domini, nec tamen adhuc ibi est. Paruum enim adhuc uidetur Domino, si pro malo quod acceperis, nichil reddas mali, nisi etiam amplius sis paratus accipere. Quapropter non ait: Ego autem dico uobis, non reddere malum pro malo, quanquam hoc etiam magnum preceptum sit, sed ait: non resistere aduersus malum; ut non solum non rependas quod tibi fuerit irrogatum, sed etiam non resistas, quo minus aliud irrogetur. Hoc enim est quod etiam consequenter exponit.

Sed si quis te percusserit in dexteram maxillam,  prebe illi et alteram.  Non enim ait, Si quis te percusserit, noli tu percutere, sed: Para te adhuc percuti. Quod ad misericordiam pertinere hi maxime sentiunt, qui eis quos multum diligunt, tanquam filiis, uel quibuslibet dilectissimis suis egrotantibus, seruiunt, uel paruulis, uel phreneticis, a quibus multa sepe patiuntur, et si eorum salus id exigat, prebent se etiam ut plura patiantur, donec uel etatis, uel morbi infirmitas transeat. Quos ergo Dominus medicus animarum curandis proximis instruebat, quid eos aliud docere debuit, nisi ut eorum, quorum saluti consulere uellent, imbecillitates equo animo tolerarent? Omnis namque improbitas ex imbecillitate animi uenit. Quia nichil innocentius  est eo qui in uirtute perfectus est. Hac ergo Euangelii sententia ecclesiasticus uir describitur imitator eius qui dicit: Discite a me, quia mitis sum et humilis corde . Et pollicitationem suam percussus alapa comprobat, dicens: Si male locutus sum, argue; sin autem bene, cur me cedis?  Tale quid et Dauid loquebatur in psalmo: Si reddidi retribuentibus mihi mala . Et Ieremias in lamentationibus: Bonum est homini, si consederit ab adolescentia sua, dabit percutienti se maxiltam, saturabitur opprobriis . Hoc aduersum eos qui putant alterum Domini legis, alterum Euangelii, quod et ibi et hic mansuetudo doceatur. Secundum mysticos intellectus percussa dextera nostra, non iubemur sinistram prebere,  sed alteram, id est alteram dexteram. Iustus enim sinistram non habet. Si nos hereticus in disputatione percusserit, et dexterum dogma uoluerit uulnerare, opponatur ei aliud de Scripturis testimonium, et tam diu uerberanti succedentes sibi dexteras prebeamus, donec inimici ira lassescat. Potest tamen non inconuenienter et in duabus maxillis duas nobilitates significatas intelligi: quia est nobilitas secundum Deum, et secundum hoc seculum. Distribuantur uero ita, ut dextera diuine nobilitati, et sinistra humane deputetur. Conuenit ergo ut in quocunque discipulo Christi contemptum fuerit quod Christianus est, multo magis in se contemni paratus sit, si quos huius seculi honores habet. Sicut apostolus Paulus, cum in eo persequerentur homines  nomen Christianum, si taceret de dignitate quam habebat in seculo, non preberet alteram maxillam cedentibus dexteram. Non enim dicendo, Ciuis Romanus sum, non erat paratus hoc in se contemni, quod pro minimo habebat ab eis qui in illo nomen tam pretiosum et salutare contempserant.

Et ei qui uult tecum iudicio contendere, et tunicam tuam tollere, remitte ei et pallium. Lucas hoc capitulum uersa uice posuit. Ait enim: Ab eo qui auferet tibi uestimentum, etiam tunicam noli prohibere . Quod de uestimento et de tunica dictum est, non in eis solis, sed in omnibus faciendum est, que aliquo iure temporaliter nostra esse dicimus; tunica interior uestis, pallium exterior est. Si enim de necessariis hoc imperatum est, quanto magis superflua  contemnere conuenit, et omnia que a nostro iure in alterius possunt transire potestatem. Sicuti est uestis, domus, fundus, iumentum, et generaliter omnis pecunia. Quod utrum etiam de seruis accipiendum sit, magna questio est. Non enim Christianum oportet sic possidere seruum, quomodo equum, aut argentum, aut aurum. Sed ille seruus si rectius et honestius et ad Deum colendum, accommodatius abs te domino educatur et regitur, quam ab illo potest, qui eum cupit auferre, nescio utrum quisquam dicere audeat, ut uestimentum eum debere contemni. Hominem quippe homo sicut semetipsum diligere debet. Cui ab omnium Domino  etiam ut inimicos diligat imperatur.  Spiritaliter autem omnis doctor tunicam aufert alicuius, cum ab eo interiora, et que animo latent, confitenda deposcit peccata, ut est superbia, inuidie, odium, concupiscentia, et his similia. Ipse autem simul dimittit et pallium, qui exteriora et que per corpus gessit, non erubescit simul confiteri facinora, sicut est ebrietatis uitium, fornicationis, rapine, contentionis, furti, et homicidii, et omnem impuritatem et feditatem conuersationis sue profundens in conspectu Domini, dicit illi cum Propheta: Delictum meum cognitum tibi feci, et iniustitias meas non operui; dixi, pronuntiabo aduersum me iniustitias meas Domino, et tu remisisti impietatem cordis mei .

Et quicunque te angariauerit mille passus, uade cum  illo alia quo.  Quod ergo hoc testimonio precipit, oportet ut non tam pedibus agas, quam ut animo semper sis ad faciendum paratus, utique compassionis affectum et studium solatii impendere ei, qui a te expetit. Nam in ipsa Christiana historia, in qua est auctoritas, nichil tale inuenies historialiter factum a sanctis, uel ab ipso Domino, cum in homine, quem suscipere dignatus est, uiuendi nobis preberet exemplum, cum tamen omnibus fere locis inuenies paratos fuisse, equo animo tolerare quidquid eis improbe fuisset gestum. Tria ergo exempla posuit, quia hoc numero significatur perfectio, ut meminerit quisque, cum hoc facit, perfectam implere iustitiam misericorditer infirmitates eorum perferendo, quos uult fieri sanos. Neque hic uindicta prohibetur, que  ad correctionem ualet, etiam ipsa enim pertinet ad misericordiam. Nec impedit illud propositum quo quisque paratus est ab eo quem correctum esse uult plura perferre, sed huic uindicte referende non est idoneus, nisi qui odium, quo solent flagrare qui se uindicare desiderant, dilectionis magnitudine superauerit. Non enim metuendum est ne odisse paruulum filium parentes uideantur, cum ab eis uapulat peccans, ne peccet ulterius. Sed nec alicubi contradicitur, nisi ut ille uindicet, cui rerum ordine potestas data est; et ea uoluntate uindicet qua pater in paruulum filium, quem per etatem odisse nondum potest. Non enim Dominus abdicat per iustitiam correctionem, neque uetat correptionem ubi necessaria est, sed docet per mansuetudinem patientiam  et tranquillitatem habere in innocentia. Sed quomodo paruum est non nocere, nisi etiam prestes beneficium quantum potes, consequenter adiungit et dicit: Qui petit a te, da ei, et uolenti mutuari a te, ne auertaris.  Si de eleemosyna tantum intelligimus dictum, in plerisque pauperibus hoc stare non potest. Sed et diuites, si semper dederint, semper dare non possunt. Post bonum ergo eleemosyne, apostolis, id est doctoribus, precepta tribuuntur, ut qui gratis acceperunt, gratis tribuant. Istiusmodi pecunia nunquam deficit; sed quanto plus data fuerit, tanto amplius duplicabitur; et cum subiecta sibi arua riget, nunquam fontis unda siccatur.  Aliter autem id profecto dandum  est quod nec tibi nec alteri noceat, quantum sciri aut credi ab homine potest. Et cui iuste negaueris quod petit, indicanda illi est ipsa iustitia, ut non eum inanem dimittas. Ita enim omni petenti te dabis, quamuis non semper id quod petit, dabis; sed aliquando melius aliquid dabis, cum petentem iniuste correxeris. Quod autem ait, Qui uult a te mutuari, ne auersatus fueris, ad animam referendum est, id est, ne uoluntatem alienes ab eo: Hilarem enim datorem diligit Deus. Intelligendum est ergo Dominum hic ipsa duo genera prestandi esse complexum. Namque aut donamus quod damus beneuole, aut reddituro commendamus. Et plerumque homines qui, proposito diuino premio, donare parati sunt, ad dandum quod mutuum petitur pigri  fiunt, quasi nichil recepturi a Deo, cum rem que datur, ille qui accepit, exsoluat. Recte itaque ad hoc beneficii tribuendi genus nos diuina hortatur auctoritas dicens: Et qui uoluerit a te mutuari, ne auersatus fueris; id est, ne propterea uoluntatem alienes ab eo qui petit, quia et pecunia tua uacua fit, et Deus tibi non redditurus est, cum homo reddiderit; sed cum id ex precepto Dei facis, apud illum qui hec iubet, infructuosum esse non potest. Quia in Euangelio seruus ille a domino laudatur qui, accepta talenta negotiando duplicauit, et ob hoc in gaudium domini sui intrare iubetur . Oportet ergo spiritalem doctorem uerbi diuini fenus auditoribus suis accommodare, ut boni operis retributionem ab illis possit accipere. Et pro hoc itaque a Deo debent  eternam remunerationem utrique sperare, nec ullo modo in bono studio defatigari. Sequitur:

Audistis quia dictum est: Diliges proximum tuum, et odies inimicum tuum. Ego autem dico uobis, Diligite inimicos uestros, benefacite his qui oderunt uos, et orate pro persequentibus et calumniantibus uos.  Multi precepta Dei imbecillitate sua, non sanctorum uiribus estimantes, putant esse impossibilia que precepta sunt, et dicunt sufficere uirtutibus, non odisse inimicos: ceterum diligere plus precipi, quam humana natura patiatur. Sciendum est ergo Christum non impossibilia precipere, sed perfecta. Que fecit Dauid in Saul et Absalon . Stephanus quoque martyr pro inimicis se lapidantibus deprecatus est .  Et Paulus anathema cupit esse pro persecutoribus suis . Hec autem iehsu et docuit et fecit, dicens: Pater, ignosce eis, quid enim faciunt, nesciunt .  Oritur sane hic questio, que minus intelligentibus uidetur esse difficilis: quia et in prophetis inueniuntur multe imprecationes aduersus inimicos, que maledictiones putantur, sicuti est illud: Fiat mensa eorum in laqueum , et cetera que ibi dicuntur. Et illud, Fiant filii eius pupilli, et uxor eius uidua , et que alia uel supra uel infra in eodem psalmo in personam Iude per Prophetam dicuntur. Multa alia in Scripturis reperiuntur, que uideantur esse contraria et huic precepto Domini, et illi apostolico,  quo ait: Benedicite, et nolite maledicere , cum et de Domino scriptum sit quod maledixerit ciuitatibus que uerbum eius non acceperunt , et memoratur Apostolus quod de quodam ita dixerit: Reddet illi Dominus secundum opera illius . Sed hec facile soluuntur. Quia et Propheta per imprecationem quid esset futurum, cecinit, non optantis uoto, sed spiritu preuidentis; ita et Dominus, ita et Apostolus: quanquam in horum uerbis non hoc inuenitur quod optauerint, sed quod predixerint. Non enim cum ait Dominus, ue tibi, Capharnaum, aliud sonat nisi aliquid mali euenturum illi fore merito infidelitatis, quod futurum Dominus non maleuolentia optabat, sed diuinitate cernebat. Et Apostolus non ait, Reddat, sed, Reddet  illi Dominus iuxta opera eius: quod uerbum prenuntiantis est, non imprecantis. Item alio loco idem Apostolus, enumerans capitalibus criminibus obnoxios, iubet cum huiuscemodi nec cibum sumere . Quod nec contrarium est ullo modo huic Domini mandato de dilectione et beneficentia inimicorum: quia diligere debemus inimicos, non quantum inimici sunt, sed quantum homines sunt; diligere naturam, odisse uitia: et omnia que in illis agimus, siue beneficia tribuendo, siue corripiendo, siue admonendo, siue etiam excommunicando, ad hoc debemus facere, non ut inimici permaneant, sed ut fratres fiant. Quid enim orandum est pro persequentibus nos, nisi quod Apostolus ait, ut resipiscant a diaboli laqueis, quibus capti tenentur ad suam  ipsorum perditionem , ut sanati ab hac insania declinent a malo et faciant bonum; ita recte pro eis oramus, dum hoc eis fieri quod nobis desideramus; ut quos in presenti tempore patimur inimicos, per correctionem uite consortes postmodum habeamus in regno.  Rursus hic oboritur alia questio: Si pro inimicis nos Dominus orare iubet, cur apostolus Ioannes dicat: Si quis scit peccare fratrem suum peccatum non ad mortem, postulabit, et dabit ei Dominus uitam qui peccat non ad mortem: est autem peccatum ad mortem, non pro illo dico ut roget . Aperte enim ostendit esse quosdam fratres pro quibus orare non nobis precipitur, cum Deus etiam pro persecutoribus nostris orare nos iubeat. Nec ista questio solui potest, nisi  fateamur esse aliqua peccata in fratribus que inimicorum persecutione grauiora sint. Fratres hos Christianos significare, multis diuinarum Scripturarum argumentis probari potest. Peccatum ergo fratris ad mortem puto esse, quod post agnitionem Dei per gratiam Domini nostri Iesu Christi, quisque oppugnat fraternitatem, et aduersus ipsam gratiam, qua reconciliatus est Deo, inuidentie facibus agitatur. Peccatum hoc non ad mortem est si quisquam non amorem a fratre alienauerit, sed officia fraternitati debita per aliquam infirmitatem animi non exhibuerit. Quapropter et Dominus in cruce ait Pater, ignosce illis, quia nesciunt quid faciunt. Nondum enim gratie Spiritus sancti participes facti, societatem  sancte fraternitatis inierant. Ista differentia peccatorum Iudam tradentem, a Petro distinguit: non quia petenti non sit ignoscendum, ne contra illam sententiam Domini ueniamus qua precipit semper ignoscendum esse fratri petenti ut sibi frater ignoscat; sed quia illius peccati tanta labes est, ut deprecandi humilitatem subire non possit, etiamsi peccatum suum mala conscientia agnoscere et enuntiare cogatur. Cum enim dixit Iudas, Peccaui, quod tradiderim sanguinem iustum , facilius tamen desperatione cucurrit ad laqueum, quam humilitate ueniam deprecatus est. Quapropter multum interest quali penitentie ignoscat Deus. Multi enim multo citius se fatentur peccasse, atque ita sibi succensent ut uehementer se peccasse nollent; sed tamen  animum ad humiliandum et obtemperandum [obterendum] cor, implorandamque ueniam non deponunt. Quam mentis affectionem propter peccati magnitudinem, iam de damnatione illos habere credendum est. Et hoc est fortasse peccare in Spiritum sanctum, id est per malitiam et inuidiam, fraternam oppugnare caritatem post acceptam gratiam Spiritus sancti. Quod peccatum Dominus neque hic, neque in futuro seculo dimitti dicit. Sine ulla ergo dubitatione diligamus inimicos nostros, benefaciamus his qui oderunt nos, et oremus pro eis qui persequuntur nos, ut fiat quod consequenter positum est:

Ut sitis filii Patris uestri, qui in celis est, qui solem suum oriri facit super bonos et malos, et pluit super iustos et iniustos. Prima pars huius sententie  ex illa regula intelligenda est qua et Ioannes dicit: Dedit illis potestatem filios Dei fieri . Unus enim naturaliter Filius Dei est, qui nescit omnino peccare: nos autem potestate accepta efficimur filii, in quantum ea que ab illo precipiuntur, implemus. Unde et apostolica disciplina adoptionem appellat, qua in eternam hereditatem uocamur, ut coheredes Christi esse possimus. Filii ergo efficimur regeneratione spiritali, et adoptamur in regnum Dei, non tanquam alieni, sed tanquam ab illo facti et creati, id est conditi [a 1Kb] , ut unum beneficium sit, quo nos fecit esse per omnipotentiam suam, cum ante nichil essemus; alterum, quo adoptauit, ut cum eo tanquam filii uita eterna pro nostra participatione frueremur. Itaque non ait: Facite ista, quia  estis filii; sed facite ista ut sitis filii. Cum autem ad hoc nos uocat per ipsum Unigenitum, ad similitudinem suam nos uocat. Ille enim, sicut consequenter dicit, solem suum oriri facit super bonos et malos, et pluit super iustos et iniustos. Siue solem suum, non istum carneis oculis uisibilem accipias, sed illam sapientiam, de qua dicitur: Candor est enim lucis eterne ; de qua item dicitur: Ortus est mihi iustitie sol. Et iterum: uobis autem qui timetis nomen Domini, orietur sol iustitie . Ut etiam pluuiam accipias irrigationem doctrine ueritatis, quia et bonis et malis apparuit, et bonis et malis euangelizatus est Christus. Siue  istum solem mauis accipere, non solum hominum, sed etiam pecorum corporeis oculis propalatum; et istam pluuiam qua fructus gignuntur qui ad refectionem corporis dati sunt. Quantum enim huius uite solatium afferat lux ista uisibilis, et pluuia corporalis, quis tam ingratus est ut non sentiat. Quod solatium uidemus et iustis in hac uita, et peccatoribus communiter exhiberi. Non autem ait: Qui facit solem oriri super bonos et malos, sed addidit, suum, id est, quem ipse fecit atque constituit, et a nullo aliquid sumpsit ut faceret; sicuti in Genesi de omnibus luminaribus scribitur; qui proprie potest dicere sua esse omnia que de nichilo creauit: ut hinc admoneremur quanta liberalitate inimicis nostris ex precepto eius prestare debeamus, que non creauimus,  sed muneribus accepimus.

Si enim diligitis eos qui uos diligunt, quam mercedem habebitis, nonne et publicani hoc faciunt? Et si salutaueritis fratres uestros tantum, quid amplius facitis, nonne et ethnici hoc faciunt?  Publicanos quidem Iudei, exactores Romanos uocabant, qui de republica curam habebant. Dicuntur hic publicani, qui publica uectigalia exigunt, qui [uel] publica negotia seculi lucra sectantur. Ethnici enim Grece, Latine gentes dicuntur. Nam Grece gens dicitur. Atque ideo gentiles nuncupati sunt, qui tales sunt ut fuerunt geniti, sub peccato scilicet idolis seruientes. Talis enim in hac Euangelii sententia sensus est: Si etiam publicani et ethnici erga dilectores suos natura duce norunt esse benefici, quantum  uos, inquit, quibus ut gradus professionis eximior, ita cura necesse est sit uirtutis uberior, latioris sinu dilectionis amplecti debetis etiam non amantes. Unde quesitu dignum uidetur quomodo cum Dominus eos qui diligentes se solum diligunt, benefacientibus sibi benefaciunt amicis, ferantur non modo perfectam non habere caritatem, uerum peccatoribus equiparari testetur ille pectoris Dominici recubitor, Epistolam de Dei et proximi dilectione consummans, ne uspiam inimicos monuerit esse diligendos, sed absolute dixerit: Quod si diligamus inuicem, Deus in nobis manet, et caritas eius in nobis perfecta est . Quod si quem mouet, sciat eum non de inimicorum amore docuisse, sed et illos fratrum nomine comprehendisse, fraternique  amoris intuitu diligi, et pro eis precepisse orare, scilicet ut non semper inimici remaneant, sed resipiscant a diaboli laqueis, nobisque germano federe socientur. Nec durum uideatur quod nondum credentes, propter spem tamen credendi fratres appellari posse dicimus. Nam idem Ioannes eos etiam filios Dei uocare legitur: Quod iehsu, inquit, moriturus erat pro gente, et non tantum pro gente, sed ut filios Dei, qui erant dispersi, congregaret in unum . Quandiu enim dispersi, nondum filii sunt; sed conueniendo in unum iam efficiuntur filii.

Estote ergo uos perfecti, sicut et Pater uester celestis perfectus est. Sine ista dilectione, qua et inimicos  et persecutores, nostros diligere iubemur, ea que superius dicta sunt, implere quis potest? Perfectio autem misericordie, qua plurimum anime laboranti consulitur, ultra dilectionem inimici porrigi non potest. Et ideo sic clauditur: Estote ergo uos perfecti, sicut Pater uester qui in celis est, qui perfectus est. Ita tamen ut Deus intelligatur perfectus ut Deus, et anima perfecta tanquam anima. Gradum tamen esse aliquem Phariseorum iustitie, que ad ueterem legem pertinet, hinc intelligitur, quod manifestum ex his preceptis omnem nostram intentionem in interiora gaudia dirigi, ne foris querentes mercedem huic seculo conformemur, et amittamus promissionem tanto solidioris atque firmioris, quanto interioris beatitudinis, qua nos elegit  Deus conformes fieri imaginis Filii sui . uerbum exterminant, quod in ecclesiasticis Scripturis uitio interpretum tritum est, aliud multo significat quam uulgo intelligitur. Exterminantur quippe exsules, qui mittuntur extra terminos. Pro hoc ergo sermone, demoliuntur semper accipere debemus. Demolitur autem hypocrita faciem suam ut iustitiam simulet, et animo forte letante, luctum gestet in uultu.  In hoc autem capitulo maxime animaduertendum est ne in solo rerum corporearum nitore atque pompa, sed etiam in ipsis sordibus luctuosis esse posse iactantiam, et eo periculosiorem, quo sub nomine seruitutis Dei decipit. Qui ergo immoderato cultu corporis atque uestitus, uel ceterarum rerum nitore fulget, facile conuincitur  rebus ipsis pomparum seculi esse sectator, nec quemquam fallit dolosa imagine sanctitatis. Qui autem in professione Christianitatis inusitato squalore ac sordibus intentos in se hominum oculos facit, cum id uoluntate faciat, non necessitate patiatur, ceteris eius operibus potest coniici utrum hoc contemptu superflui cultus, an ambitione aliqua faciat. Quia et sub ouina pelle cauendos lupos Dominus precepit; sed ex fructibus, inquit, cognoscetis eos . Cum enim ceperint aliquibus tentationibus ea ipsa illis subtrahi uel negari que isto uelamine uel consecuti sunt, uel consequi cupiunt, tunc necesse est appareat utrum lupus in ouina pelle sit, an ouis in sua. Non enim propterea ornatu superfluo debet affectus hominum mulcere Christianus, quia  illum parcum habitum ac necessarium etiam simulatores sepius usurpant ut incautos decipiant, quia et ille oues non debent pelles suas deponere, si aliquando eis lupi se contegant.

Tu autem cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo qui est in absconso: et Pater tuus, qui uidet in absconso, reddet tibi.  Ritu prouincie Palestine loquitur, ubi diebus festis solent ungere capita. Precipit igitur ut quando ieiunamus, letos nos et festiuos esse monstremus. Multi legentes illud Psalmiste. Oleum peccatoris non impinguet caput meum , e contrario uolunt bonum esse oleum, de quo alibi dicitur: Unxit te Deus Deus  tuus oleo exsultationis pre participibus tuis . Et id precipi, ut exercentes uirtutes, spiritali oleo principale cordis nostri ungere debeamus  Hoc enim recte accipimus caput quod in anima preeminet, et quo cetera hominis regi et gubernari manifestum est. Et hoc facit, qui non foris querit letitiam, ut de laudibus hominum carnaliter gaudeat. Caro autem, que subiecta esse debet, nullo modo est totius nature humane caput. Nemo quidem unquam carnem suam odio habuit, sicut Apostolus dicit , cum de diligenda uxore precipit: Sicut caput mulieris uir, cui uiro caput est Christus. Interius ergo gaudeat in ieiunio suo, eo ipso quo sic ieiunando se auertit a uoluntate seculi, ut sit subditus Christo, qui secundum hoc preceptum  caput unctum habere desiderat. Ita enim et faciem lauabit, id est, cor mundabit, quo uisurus est Dominum non interposito uelamine propter infirmitatem contractam de sordibus, sed firmus et stabilis, quoniam mundus et simplex. Lauamini, inquit, mundi estote, auferte nequitias ab animis uestris, atque a conspectu oculorum meorum . Ab his igitur sordibus facies nostra lauanda est, quibus Dei aspectus offenditur.

[Iu.] Nolite thesaurizare uobis thesauros in terra, ubi erugo et tinea demolitur, et ubi fures effodiunt et furantur. Thesaurizate autem uobis thesauros in celo, ubi neque erugo, neque tinea demolitur, et ubi fures non effodiunt nec furantur.  Per tres species aduersitatis, hoc est eruginis, tinee et furum quibus  uetat diuitias colligere in terra, historialiter omne genus reprehendit auaritie. Quia alie res sunt quas non uermes, sed rubigo, uel obfuscat, uel consumit, ut est aurum, argentum et cetera metalla; alie uero que a uermibus uel putredine soluuntur, ut sunt uestes et uasa lignea, que carie dispereunt; alie quoque, licet a uermibus et erugine immunes fiant, sepe tamen per fures auferuntur, ut sunt gemme, margarite et lapides pretiosi. Nec enim res est aliqua in mundo, que congregata, licet diligenter seruetur, tamen semper illesa durare possit. Unde et per quemdam sapientem dicitur: Omne opus corruptibile in fine deficiet, et qui illud operatur peribit cum ipso. Et omne opus electum iustificabitur, et qui operatur illud honorabitur in illo . Allegorice  autem erugo potest significare superbiam atque iactantiam, que, ubicunque fuerit, omnem decorem et robur uirtutum obfuscat, ac thesaurum spiritalium donorum dissipat. Unde et Propheta dicit: Deus dissipat ossa hominum sibi placentium. Et omnis arrogantia abominatio est apud Deum . Tinea uero, que uestes latenter corrodit, designat inuidiam, que studium bonum lacerat et compactionem unitatis demoliri non cessat. Fures namque demones atque heretici sunt, de quibus ueritas ait: Omnes quotquot uenerunt ante me, fures sunt et latrones . Ad hoc enim illi semper intenti sunt ut thesauros spiritales habentes depredentur, et onustos ornamentis uirtutum spolient. Ergo si in  terra erit cor, id est, si eo corde quisque operetur aliquid ut terrenum commodum adipiscatur, quomodo erit mundum cor quod in terra uolutatur; si autem in celo, mundum erit, quia munda sunt quecunque celestia. Sordescit enim aliquid cum inferiori miscetur nature, quamuis in suo genere non sordida est, quia etiam de puro argento sordidatur aurum, si misceatur: ita et animus noster terrenorum cupiditate sordescit, quamuis ipsa terra in suo genere atque ordine munda sit. Celum autem hoc loco non corporeum acceperim, quia omne corpus pro terra habendum est: totum enim mundum debet contemnere, qui sibi thesaurizat in illo celo de quo dictum est: Celum celi Domino , id est in firmamento spiritali; non enim in eo quod  transit, constituere et collocare debemus thesaurum nostrum et cor nostrum, sed in eo quod semper manet: Celum autem et terra transibit .

Ubi enim est thesaurus tuus, ibi est cor tuum.  Hoc non solum de pecunia, sed de cunctis passionibus [Al. possessionibus] sciendum [sentiendum] est. Gulosi deus uenter est. Ubi ergo habetur cor, ibi et thesaurus tuus est. Luxuriosi thesauri epule sunt; lasciui, ludicra; amatoris, libido: huic seruit unusquisque a quo uincitur.

Lucerna corporis tui est oculus tuus. Si fuerit oculus tuus simplex, totum corpus tuum lucidum erit. Si autem oculus tuus nequam fuerit, totum corpus tuum tenebrosum erit. Sub exemplo exteriorum ad interiora consideranda nos informat. Lippientes namque  solent lucernas uidere numerosas; simplex oculus et purus simplicia intuetur et pura. Hoc totum transfert ad sensum. Quomodo enim corpus, si oculus non fuerit simplex, totum in tenebris est; ita anima, si principalem suum fulgorem perdiderit, uniuersus sensus in caligine commorabitur.  Corpus quippe dicit opera que palam cunctis apparent, oculus uero ipsam mentis intentionem, que operatur, et de cuius merito eadem opera lucis, an tenebrarum sint opera, discernuntur. Si, inquit, pura rectaque intentione, que potes, agere bona studueris, lucis profecto sunt opera que facis, etiamsi coram hominibus imperfectionis aliquid habere uideantur. Quoniam diligentibus Dominum omnia cooperantur in bonum, his qui secundum propositum uocati  sunt sancti . Si autem peruersa est intentio, que precedit, prauum est omne opus quod sequitur, quamuis rectum esse uideatur. Si ergo lumen quod in te est, tenebre sunt, ipse tenebre quante erunt.  Si sensus, qui lumen est, anime, uitio caligatur, ipsa putas, caligo quibus tenebris obuoluetur!  Intentio simplex et soli Deo uelle placere lumen est. Omne enim quod manifestatur lumen est. Et manifestum nobis est bono animo nos facere quod facimus. Ipsa autem facta que ad hominum societatem a nobis procedunt, incertum habent exitum, et ideo tenebras ea uocauit. Non enim noui, cum pecuniam porrigo indigenti et petenti, quid inde aut facturus sit, aut patiatur:  fieri namque potest ut uel faciat ex ea, uel patiatur aliquid mali, quod ego cum darem, non euenire uoluerim, neque hoc animo dederim. Et ideo illuminatur factum meum, qualemcunque exitum habuerit. Si autem cordis intentio, qua facis quidquid facis, que tibi nota est, sordidatur appetitu rerum terrenarum et temporalium, atque cecatur, quanto magis ipsum factum cuius incertus est exitus, sordidum et tenebrosum est? quia etsi bene alicui proueniat, quod tu non recta et bona intentione facis, nichil tibi proderit, quia quomodo tu feceris, tibi imputatur, non quomodo illi prouenerit. Quod autem sequitur, ad hanc ipsam intentionem referendum est:

Nemo potest duobus dominis seruire: aut enim unum odio habebit et alterum diliget, aut unum sustinebit  et alterum contemnet.  Que uerba diligenter consideranda sunt. Sepe enim quis alteri seruit, quem non diligit; sed ille merito dicitur eum diligere, cuius prompto animo obtemperat uoluntati. Nam qui sint duo dominil, deinceps ostendit cum dicit;

Non potestis Deo seruire et mammone.  Mammona sermone Syriaco diuitie nuncupantur. Non potestis, inquit, Deo seruire et mammone. Audiat hoc auarus, audiat qui censetur uocabulo Christiano, non posse simul diuitiis Christoque seruire. Et tamen non dixit, Qui habet diuitias, sed, Qui seruit diuitiis: Qui enim diuitiarum seruus est, diuitias custodit ut seruus; qui autem seruitutis excussit iugum, distribuit eas ut dominus.  Nam qui  seruit mammone, illi utique seruit qui rebus istis terrenis merito sue peruersitatis prepositus est, et magistratus huius seculi a Domino dicitur: Aut ergo hunc odio habebit homo, et alterum diliget, id est, Dominum; aut alterum patietur, et alterum contemnet. Patitur enim durum et perniciosum dominum, quisquis seruit mammone; sua enim cupiditate implicatus, subditur diabolo: et non eum diligit; quis est enim qui diligat diabolum? sed tamen patitur eum: uerbi gratia: si in maiore aliqua domo quis ancille aliene coniunctus sit, propter cupiditatem suam duram patitur seruitutem, etiamsi non diligat eum cuius ancillam diligit. Alterum autem contemnet, dicit, non, odio habebit. Nullius enim ferre conscientia potest Dominum odisse: contemnit autem,  id est, non timet eum, qui eius non custodit mandata: sicut solent minas eius postponere cupiditatibus suis, qui de bonitate eius ad impuritatem sibi blandiuntur. Quibus per Salomonem dicitur: Fili, ne adiicias peccatum super peccatum, et dicas, Miseratio Dei magna est . Sed quisquis uult diligere Dominum et cauere ne offendat, non se arbitretur duobus dominis posse seruire, et intentionem cordis sui ab omni duplicitate rectam explicet. Ita enim sentiet de Domino in bonitate, et in simplicitate cordis queret illum.

Ideo dico uobis, ne solliciti sitis anime uestre quid manducetis, aut corpori uestro quid induamini.  In nonnullis codicibus additum est neque quid bibatis.  Quod ait, Ideo dico, ad superiora respicit, id est, ideo temporalium sollicitudinem ueto, ne cum diuitibus seculi uobis thesaurizare conuincamini. Ergo quod omnibus natura tribuit, et iumentis ac bestiis, hominibus quoque commune est: huius cura penitus liberamur. Sed precipitur nobis ne solliciti simus quid comedamus, quia in sudore uultus preparamus nobis panem. Labor exercendus est, sollicitudo tollenda. Hoc quod dicitur: Ne solliciti sitis anime uestre quid comedatis, neque corpori uestro, quid induamini, de carnali cibo et uestimento accipiamus. Ceterum de spiritalibus cibis et uestimentis semper debemus esse solliciti.

Nonne anima plus est quam esca, et corpus quam uestimentum?  Quod dicit, istiusmodi est, qui  maiora prestitit, utique minora prestabit.  Admonet ut meminerimus multo amplius nobis Deum dedisse, quod nos fecit et composuit ex anima et corpore, quam est alimentum et tegumentum. Ut intelligas eum qui dedit animam, multo facilius escam esse daturum. Similiter eum qui corpus dedit, multo facilius daturum esse uestimentum. Quo loco queri solet utrum ad animam cibus iste pertineat, cum anima incorporea sit, cibus autem iste corporeus. Sed animam hoc loco pro ista uita positam nouerimus, cuius retinaculum est alimentum istud corporeum. Secundum hanc significationem dictum est etiam illud: Qui amat animam suam, perdet illam . Quod nisi de hac uita acciperemus, quam oportet pro regno Dei perdere, quod potuisse  martyres claruit, contrarium hoc preceptum erit illi sententie qua dictum est: Quid prodest homini si totum mundum lucretur, anime autem sue detrimentum faciat .

Respicite uolatilia celi, quoniam non serunt, neque metunt, neque congregant in horrea, et Pater uester celestis pascit illa.  Sunt quidam qui dum uolunt terminos patrum excedere, et ad alta uolitare, in ima merguntur, uolatilia dicentes celi angelos esse, ceterasque in Dei ministerio fortitudines, que absque cura sui, Dei aluntur prouidentia. Si hoc ita est ut intelligi uolunt, quomodo sequitur dictum ad homines: Nonne uos pluris estis illis? Simpliciter ergo accipiendum est. Quod si uolatilia, absque cura erumnisque, Dei aluntur prouidentia,  que hodie sunt, et cras non erunt, quorum anima mortalis est, et cum esse cessauerint, semper non erunt, quanto magis homines, quibus eternitas repromittitur?

Nonne uos pluris estis illis?  Hoc est carius uos ualetis, quia utique rationale animal sicuti est homo, sublimius ordinatum est in rerum natura, quam irrationabilia, sicut sunt aues.

Quis autem uestrum cogitans potest adiicere ad staturam suam cubitum unum, et de uestimento quid solliciti estis? Id est, cuius potestate atque dominatu factum est ut ad hanc staturam corpus uestrum perduceretur, eius prouidentia etiam uestiri potest: non autem uestra cura factum est ut ad hanc staturam  ueniret corpus uestrum, ex hoc intelligi potest quod si curctis et uelitis adiicere unum cubitum huic stature, non potestis. Illi ergo etiam tegendi corporis curam relinquite, cuius uidetur cura factum esse ut tante stature corpus habeatis. Dandum autem erat documentum etiam propter uestitum, sicuti datum est propter alimentum. Itaque sequitur et dicit:

Considerate lilia agri, quomodo crescunt; non laborant, neque nent. Sed ista documenta non sicut allegorica discutienda sunt, ut queramus quid significent aues celi, aut lilia agri: posita sunt enim ut de rebus minoribus maiora persuaderentur.

Dico autem uobis, quoniam nec Salomon in omni gloria sua coopertus est sicut unum ex istis.   Et reuera, quod sericum, que regum purpura, que pictura textricum potest floribus comparari? Quid ita rubet ut rosa? Quid ita candet ut lilium? uiole uero purpuram nullo superari murice, oculorum magis quam sermonum iudicium est.

Si autem fenum agri, quod hodie est, et cras in clibanum mittitur, Deus sic uestit, quanto magis uos minime fidei? Cras in Scripturis futurum tempus intelligitur, dicente Iacob: Et exaudiet me cras iustitia mea . Et in Samuelis phantasmate pythonissa loquitur ad Saulem: Cras eris mecum . Talis autem est sensus: Si enim, inquit, germinantia terre, que ad presentis temporis usum tantummodo pertinent, et cito decidua igne concremabuntur, tam uenusta specie omnium artifex  adornat, quanto magis uos, qui ad imaginem Dei creati estis, et ad eternam hereditatem in celis pertinctis, auctoris uestri prouisio in necessariis procurabit, et nuditate interire non patietur?

Nolite solliciti esse, dicentes: Quid manducabimus, aut quid bibemus, aut quo operiemur?  Notandum quod non ait: Nolite querere, uel solliciti esse de cibo, aut potu, aut indumento, sed expressius: Quid, inquit, manducetis, aut quid bibatis, aut quid uestiamini. Ubi mihi uidentur argui, qui, spreto uictu uel uestitu communi, lautiora sibi uel austeriora pre his cum quibus uitam ducunt, alimenta, uel indumenta, requirunt.

Hec enim omnia gentes inquirunt.  Scilicet quibus cura futurorum non est, sed tantum presentibus  intenti, ut bruta animalia, hec terrena semper appetunt. De quibus Propheta ait: Comparati sunt iumentis insipientibus, et similes facti sunt illis .

Scit enim Pater uester, quia his omnibus indigetis. Querite ergo primum regnum Dei et iustitiam eius, et hec omnia adiicientur uobis.  Hic manifestissime ostendit non hec esse appetenda tanquam talia bona nostra, ut propter ea ipsa debeamus bene facere, si quid facimus, sed tamen esse necessaria. Quid enim intersit inter bonum quod appetendum est, et necessarium quod sumendum est, hac sententia declarauit, cum ait: Querite primum regnum Dei et iustitiam eius, et hec omnia adiicientur  uobis. Regnum ergo et iustitia Dei bonum nostrum est, et hoc appetendum, et ibi finis constituendus propter quod omnia faciamus quecunque facimus. Sed quia in hac uita militamus, ut ad illud regnum peruenire possimus, que uita sine his necessariis agi non potest. Apponentur hec uobis, inquit, sed uos regnum Dei et iustitiam eius primum querite. Cum enim dicit illud primum, significauit quod hoc posterius querendum est, non tempore, sed dignitate: illud tanquam bonum nostrum, hoc tanquam necessarium nostrum; necessarium autem propter illud bonum. Neque enim, uerbi gratia, ideo debemus euangelizare ut manducemus, sed ideo manducare ut euangelizemus: nam si propterea euangelizamus ut manducemus, uilius habemus Euangelium  quam cibum: et erit iam bonum in manducando, necessarium autem in euangelizando. Ergo quecunque res propter aliud aliquid queritur, sine dubio inferior est, quam id propter quod queritur: et ideo illud primum est propter quod istam rem queris, non ista res propter quam aliud queris. Querite primum regnum eius et iustitiam Dei, id est preponentibus ceteris rebus, ut propter hoc cetera queramus, non debet subesse sollicitudo ne illa desint que huic uite propter regnum Dei sunt necessaria. Dixit enim superius: Scit enim Pater uester quia horum omnium indigetis. Et ideo cum dixisset: Querite primum regnum et iustitiam Dei, non dixit: Deinde ista querite, quamuis sint necessaria; sed ait: Hec omnia apponentur uobis, id est, consequentur,  si illa queratis, sine ullo uestro impedimento. Unde et cum non ait, dabuntur, sed adiicientur, profecto indicat aliud esse quod principaliter datur, aliud quod superadditur. Quia nobis in intentione eternitas, in usu uero temporalitas esse debet. Et illud datur, et hoc nimirum ex abundanti superadditur.

Nolite solliciti esse de crastino. Crastinus enim dies sollicitus erit sibi ipsi.  De presentibus ergo sollicitos esse debere concessit, qui futura prohibuit cogitare. Unde et Apostolus: Nocte et die, inquit, manibus nostris laborantes, ne quem uestrum grauaremus . Cras autem in Scripturis futurum tempus, ut paulo ante probauimus, intelligitur.  Non est ergo necesse de futuris nos sollicitari,  que diuina procurat ordinatio, cum frigus et estus, estas et hiems, non requiescent, annuos fructus terra profert: Et aperiente Deo manum suam, omne animal implebitur benedictione ; sed collatum presens beneficium grate recipientes, de futura penuria non metuamus: quin potius omnem sollicitudinem nostram ponamus in pietate Conditoris, quoniam ipsi cura est de nobis.

Sufficit diei malitia sua.  Hic malitiam non contrariam uirtuti posuit, sed laborem, et afflictionem, et angustias seculi. Sufficit ergo nobis presentis temporis cogitatio: futurorum curam, que incerta est, relinquamus.  Quam curam propterea malitiam nominatam arbitror, quia penalis  est nobis: pertinet enim ad hanc fragilitatem et mortalitatem quam peccando meruimus. Huic ergo pene temporalis necessitatis noli addere aliquid grauius, ut non solum patiaris harum rerum indigentiam, sed etiam propter hanc explendam milites Deo. Hoc autem uehementer cauendum est ne forte cum uiderimus aliquem seruum Dei prouidere ne ista necessaria desint uel sibi uel eis quorum sibi cura commissa est, iudicemus eum contra preceptum Dei facere et de crastino esse sollicitum. Nam et ipse Dominus, cui ministrabant angeli, tamen propter exemplum ne quis postea scandalum pateretur, cum aliquem seruorum eius animaduertisset ista necessaria procurare, loculos habere dignatus est cum pecunia, unde usibus necessariis  quidquid opus fuisset preberet. Quorum loculorum custos et fur, sicut scriptum est, Iudas, qui eum tradidit, fuit . Hinc sequitur.



CAPUT uII. De non iudicando proximum temere. Hortatur ingredi per angustam portam; docet cauendos falsos prophetas, etc.

[I.] Nolite iudicare, ut non iudicemini. In quo enim iudicio iudicaueritis, iudicabimini; et in qua mensura mensi fueritis, remetietur uobis. Hoc loco nichil aliud nobis precipi existimo, nisi ut ea facta que dubium est quo animo fiant, in meliorem partem interpretemur. Quod enim scriptum est: Ex fructibus eorum cognoscetis eos, de manifestis dictum est que non possunt bono animo fieri: sicuti sunt  stupra, uel blasphemie, uel furta, uel ebrietas, et si qua sunt talia, de quibus nobis iudicare permittitur. De genere ciborum, quia possunt bono animo et simplici corde, sine uitio concupiscentie, quicunque humani cibi indifferenter sumi, prohibet Apostolus iudicari eos qui carnibus uescebantur, et uinum bibebant, ab eis qui se ab huiusmodi alimentis temperabant: Qui manducat, inquit; non manducantem non spernat; et qui non manducat, manducantem non iudicet . Ad hoc pertinet etiam illud quod alio loco dicit: Nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit cogitationes cordis . Duo sunt autem in quibus temerarium iudicium cauere debemus: cum incertum est quo  animo quidquam factum sit, uel cum incertum est qualis futurus sit qui nunc uel bonus uel malus apparet. Si ergo quispiam, uerbi gratia, conquestus de stomacho ieiunare noluit, eique non credens, edacitatis id uitio tribueris, temere iudicabis: item si manifestam edacitatem ebriositatemque cognoueris, et ita reprehenderis quasi nunquam illa possit corrigi atque mutari, nichilominus temere iudicabis. Non ergo reprehendamus ea que nescimus quo animo fiant, neque ita reprehendamus que manifesta sunt ut desperemus sanitatem; et uitabimus iudicium, de quo nunc dicitur: Nolite iudicare, ne iudicetur de uobis. Nunquid enim si nos in iudicio temerario iudicauerimus, temere de nobis  etiam Deus iudicabit? Aut nunquid si mensura iniqua mensi fuerimus, apud Dominum mensura iniqua est unde nobis remetietur? Nam et mensure nomine ipsum iudicium significatum arbitror. Nullo modo Deus uel temere iudicat, uel iniqua mensura cuiquam rependit: sed hoc dictum est quoniam temeritas qua punis alium, eadem ipsa te puniat necesse est. Iudicium plerumque nichil nocet ei de quo temere iudicatur, ei autem qui temere iudicat, ipsa temeritas necesse est ut noceat. Ista regula etiam illud dictum est: Omnis qui percusserit gladio, gladio morietur, hoc est, non gladio ferri, sed gladio peccati: quia ipso peccato animo moritur, quod commisit in alium.

Quid autem uides festucam in oculo fratris tui, et  trabem in oculo tuo non uides: aut quomodo dicis fratri tuo: Sine, eiiciam festucam de oculo tuo, et ecce trabs est in oculo tuo? Multi enim superbia, uel odio, uel auaritia, uel alio quolibet crimine preuenti, leuia hec aut nulla iudicantes, acerrime corripiunt eos, quos subita uiderint ira turbatos, oculum mentis a solito puritatis statu quasi festuca irruente mutasse: atque immemores Dominici precepti quo ait: Nolite condemnare, et non condemnabimini, magis amant uituperare et damnare, quam emendare atque corrigere. Hec cum fratre agis si, uerbi gratia, quod ira ille peccauit tu odio reprehendis. Quantum autem inter festucam et trabem, tantum inter iram distat atque odium: odium est enim ira inueterata, quasi que uetustate tantum acceperit  ut merito appelletur trabes. Fieri autem potest ut si irascaris homini, uelis eum corrigi; si autem oderis hominem, non potes eum uelle corrigere: et ideo impossibile dicitur ut festucam fratris oculo demat, qui suo trabem gestat in oculo.

Hypocrita, eiice primum trabem de oculo tuo, et tunc uidebis eiicere festucam de oculo fratris tui. Id est, primo abs te expelle odium, et deinceps poteris iam eum quem diligis emendare. Et est uere multum cauendum et molestum hypocritarum, id est simulatorum, genus: qui cum omnium uitiorum accusationes odio et liuore suscipiant, etiam consultores uideri se uolunt.  Fit enim sepe ut assumamus nobis arguendi alios auctoritatem sine ullo proprie emendationis exemplo, et mundande cecitatis  aliene iactantiam preferamus, ipsi in tenebris corrupti luminis constituti; cum difficile quemquam sit prestare quo egeat, et optimum sit exemplo potius docere quam dictis. Cura ergo proprie adhibenda est cecitati: quia hoc ex natura rerum est, non prius aliquem purgande de oculo fratris festuce idoneum effici posse doctorem, quam de mentis sue lumine trabem perfidie grauantis eiecerit.  Et ideo pie cauteque uigilandum est ut cum aliquem reprehendere uel obiurgare necessitas cegerit, primo cogitemus utrum tale sit uitium quod nunquam habuimus, uel quo iam caruimus: et si nunquam habuimus, cogitemus et nos homines esse, et habere potuisse; si uero habuimus, et non habemus, tangat  memoriam communis infirmitas, ut illam reprehensionem aut obiurgationem non odium, sed misericordia precedat, ut siue ad correctionem eius propter quem id facimus, siue ad peruersionem ualuerit , nos tamen de simplicitate oculi nostri securi simus. Si autem cogitantes, nosmetipsos inuenerimus in eo esse uitio in quo est ille quem reprehendere parabamus, non reprehendamus, neque obiurgemus, sed tantum congemiscamus; et non illum ad obtemperandum nobis, sed ad pariter conandum inuitemus. Raro ergo et magna necessitate obiurgationes adhibende sunt, ita tamen ut etiam in his ipsis non nobis, sed Deo ut seruiatur, instemus. Ipse est enim finis: ut nichil duplici corde faciamus, auferentes trabem de oculo nostro inuidentie,  uel malitie, uel simulationis, ut uideamus eiicere festucam de oculo fratris.

Nolite sanctum dare canibus, neque mittatis margaritas uestras ante porcos, ne forte conculcent eas pedibus suis, et conuersi disrumpant uos. Sanctum est quod uiolare atque corrumpere nefas est: cuius utique sceleris conatus et uoluntas tenetur rea, quamuis illud sanctum natura inuiolabile atque incorruptibile maneat. Margarite autem, quecunque spiritalia sacramenta existimanda sunt. Et quia in abdito latent, tanquam de profundo eruuntur, et allegoriarum integumentis, quasi apertis conchis, inueniuntur. Licet itaque intelligi una eademque res et sanctum et margarita dici: sed sanctum ex eo quod non debet corrumpi, margarita ex eo quod  non debet contemni. Conatur autem unusquisque corrumpere quod non uult esse integrum, contemnit uero quod uile ducit et quasi infra se existimat esse; et ideo calcari dicitur quidquid contemnitur. Quapropter canes quoniam insiliunt ad dilacerandum, quod autem dilacerant integrum esse non sinunt; porci uero quamuis non ita ut canes morsu appetant, passim tamen calcando inquinant: canes pro expugnatoribus ueritatis, porcos pro contemptoribus [positos] non incongrue accipimus. Quod autem ait: Conuersi disrumpant uos, non ait ipsas margaritas disrumpant. Illas enim disrumpunt etiam cum conuertuntur ut adhuc aliquid audiant, disrumpunt tamen eum a quo iam missas margaritas conculcauerunt. Non enim facile inueneris quid  gratum ei esse possit, qui margaritas conculcauerit, id est, cum magno labore diuina inuenta contempserit. Qui autem tales docent quomodo non disrumpantur indignando et stomachando, non uideo. Utrumque animal immundum est, et canis et porcus. Cauendum ergo ne quid aperiatur ei qui non capit: melius enim querit quod clausum est, quam id quod apertum est aut infestat aut negligit.  Notandum autem quod quidam, canes intelligi uolunt hereticos, uel eos qui post fidem Christi reuertuntur ad uomitum peccatorum suorum; porcos autem, eos qui necdum Euangelio crediderunt, et in luto incredulitatis uitiisque uersantur. Non conuenit igitur istiusmodi hominibus cito euangelicam credere  margaritam, ne conculcent illud et conuersi incipiant nos dissipare.  Sed cum preceptum esset ne sanctum daretur canibus, et ne margarite ante porcos mitterentur, potuit auditor, conscius ignorantie atque sue infirmitatis, audiens sibi precipi ne hec daret que seipsum nondum accepisse sciebat, occurrere et dicere: Quod sanctum me dare canibus, et quas margaritas me mittere ante porcos uetas, cum adhuc ea me habere non uideam? opportunissime subiecit dicens:

[II.] Petite, et dabitur uobis; querite, et inuenietis; pulsate, et aperietur uobis. Petitio pertinet ad impetrandam sanitatem firmitatemque animi, ut ea que precipiuntur implere possimus: inquisitio autem, ad inueniendam ueritatem. Cum enim beata uita  actione et cognitione compleatur, actio facultatem uirium, contemplatio manifestationem rerum desiderat. Horum ergo primum petendum, secundum querendum est; ut illud detur, hoc inueniatur. Sed cognitio in hac uita, uie priusquam ipsius possessionis est; sed cum quisque ueram uiam inuenerit, perueniet ad ipsam possessionem, que tamen pulsanti aperietur. Ut ergo tria ista, id est, petitio, inquisitio, pulsatio, manifesta fiant, sub aliquo exemplo ponamus. uidemus aliquem infirmis pedibus ambulare non posse: prius ergo sanandus est et firmandus ad ambulandum; et ad hoc pertinet quod dicit: Petite. Quid autem prodest quod ambulare iam, uel etiam currere potest, si per deuium iter errauerit? secundum ergo, ut inueniat uiam que ducat  eum quo uult peruenire, et huc pertinet querite. Quam cum tenuerit et peregerit, eum ipsum locum ubi habitare uult si clausum inuenerit, neque ambulare potuisse, neque perrexisse ac peruenisse profuerit, nisi aperiatur: ad hoc pertinet quod dictum est: Pulsate. Magnam autem spem dedit et dat ille qui promittendo non decipit. Ait enim:

Omnis enim qui petit accipit; et qui querit inuenit; et pulsanti aperietur. Ergo perseuerantia opus est ut accipiamus quod petimus, et inueniamus quod querimus, et quod pulsamus aperiatur. Nam si petenti datur, et querens inuenit, et pulsanti aperietur, ergo cui non datur, et qui non inuenit, et cui non aperietur, apparet quod non bene petierit, quesierit et pulsauerit.

 Aut quis est ex uobis nomo, quem si petierit filius suus panem, nunquid lapidem porriget ei? Panis intelligitur caritas, propter maiorem appetitum et tam necessarium, ut sine illa cetera nichil sint, sicut sine pane mensa inops est. Cui contraria est cordis duritia, quam lapidi comparauit.

Aut si piscem petierit, nunquid serpentem porriget ei? Piscis est fides inuisibilium, uel propter aquam baptismi, uel quia de inuisibilibus locis capitur. Quod etiam fides huius mundi fluctibus circumlatrata non frangitur, recte pisci comparatur. Cui contrarium posuit serpentem, propter uenena fallacie, que etiam primo homini male suadendo preseminauit.  Quod autem in Euangelio secundum Lucam  hec duo subsequitur oui et scorpionis comparatio, in ouo indicatur spes; ouum enim nondum est fetus perfectus, sed fouendo speratur [perficitur]; cui contrarium posuit scorpionem, cuius aculeus uenenatus retro timendus est: sicut spei contrarium est retro respicere, cum spes futurorum in ea que ante sunt attendat

Si ergo uos, cum sitis mali, nostis bona data dare filiis uestris, quanto magis Pater uester qui in celis est dabit bona petentibus se?  Quomodo mali dant bona? Sed malos appellauit dilectores adhuc seculi huius et peccatores. Bona uero que dant, secundum eorum sensum bona dicenda sunt, quia hec pro bonis habent. Quanquam in rerum natura ista bona non sint, sed temporalia et ad istam uitam  infirmam pertinentia: et quisquis ea malus dat, non de suo dat; Domini est enim terra, et plenitudo eius ; qui fecit celum et terram, mare et omnia que in eis sunt . Quantum ergo sperandum est daturum Dominum nobis bona petentibus; nec nos posse decipi, ut accipiamus aliud pro alio, cum ab ipso petimus; quando nos etiam, cum simus mali, nouimus id dare quod petimur? Nod enim decipimus filios nostros, et qualiacunque bona damus, non de nostro, sed de ipsius damus. Aliter apostoli, qui electionis merito bonitatem generis humani multis excesserant modis, superne bonitatis intuitu mali esse dicuntur. Quia nichil est per semetipsum stabile, nichil immutabile, nichil bonum, nisi Deitas sola. Omnes uero creature, ut  beatitudinem eternitatis uel immutabilitatis obtineant, non hoc per suam naturam, sed per creatoris sui participationem et gratiam consequuntur. Quod uero in Luca dicitur : Quanto magis Pater uester de celo dabit spiritum bonum petentibus se  ostendit Spiritum sanctum plenitudinem esse bonorum Dei, et ea que diuinitus subministrantur non alia absque ea subsistere: quia omnes utilitates que ex donorum Dei gratia suscipiuntur, ex isto fonte demanant. Sed quia redamare amantem cunctos natura docuit, non amantem uero beneficiis ad amorem cogi, Christi solum doctrina perfectos instituit, cum nos priores prout nobis fieri uelimus, aliis facere iuberet, eumdem mox sensum latius astruendo  firmauit, dicens:

Omnia ergo quecunque uultis ut faciant uobis homines, et uos facite eis. Hec est enim lex et prophete. uidetur enim hoc preceptum ad dilectionem proximi pertinere, non etiam ad Dei, cum alio loco duo precepta esse dicat, in quibus tota lex pendet et prophete. Nam si dixisset: Omnia quecunque uultis fieri uobis, hec uos facite, hac una sententia utrumque illud preceptum complexus esset. Cito enim diceretur diligi se uelle unumquemque et a Deo et ab hominibus, cum id utique preciperetur ut ipse diligeret Deum, et homines. Dum uero expressius ab hominibus dictum est: Omnia quecunque uultis ut faciant uobis homines, ita et uos facite illis, nichil  aliud dictum uidetur quam, Diliges proximum tuum sicut teipsum . Sed non est negligenter attendendum quod subiecit: Hec est enim lex et prophete, cum alio loco: In his autem duobus preceptis non tantum, ait, lex pendet et prophete, sed etiam addidit: Tota lex et prophete, pro eo quod est omnis prophetia. Quod cum hic non addidit, seruauit locum alteri precepto, quod ad dilectionem Dei pertinet. In quibus duobus preceptis pendet quidquid propter salutem hominum scriptum est in prophetis et lege.

Intrate per angustam portam, quia lata porta et spatiosa uia est que ducit ad perditionem; et multi sunt qui intrant per eam. Quam angusta porta et arcta uia que ducit ad uitam, et pauci sunt qui inueniunt  eam. Per angustam portam aula salutis intratur, quia per labores necesse est ac ieiunia ut fallentis seculi illecebra uincatur. Non enim ideo dicit angustam portam et arctam uiam, quia iugum Christi asperum sit et sarcina grauis, sed quia labores finire pauci uolunt, minus credentes clamanti: uenite ad me, omnes qui laboratis et onerati estis, et ego reficiam uos: tollite iugum meum super uos, etc. . [Hier.] Lata uia est seculi ad uoluptates, quas appetunt homines; angusta, que per labores et ieiunia panditur. Quam et Apostolus ingressus est, et ut Timotheus per eam ingrediatur hortatur. Simulque considera quam signanter de utraque uia locutus sit. Per latam multi ambulant, angustam pauci inueniunt. Latam non querimus, nec inuentione  opus est, et sponte se offert, et errantium uia est. Angustam uero nec omnes inueniunt, nec qui inuenerunt statim ingrediuntur per eam: siquidem multi inuenta ueritatis uia, capti seculi uoluptatibus, de medio itineris reuertuntur.

[III.] Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces. Et de omnibus quidem intelligi potest, qui aliud habitu ac sermone promittunt, aliud opere demonstrant. Sed specialiter de hereticis intelligendum, qui uidentur continentia, castitate, ieiunio, quasi quadam pietatis se ueste circumdare, intrinsecus uero habentes animum uenenatum, simpliciorum quoque fratrum corda decipiunt. Ex intentione ergo anime, et insidiis quibus innocentes ad  ruinam trahunt, lupis rapacibus comparantur.  Simulque notandum quia quod paulo superius spatiosam et latam uiam nominauit, hoc nunc apertius falsos prophetas ostendit, per quos multi in perditionem abominabilem abierunt. Quia primo in Iudea multi apparuerunt, et modo in perfidia totum repleuerunt mundum. Sed illi prius falsi prophete fuerunt, uerissimosque Domini prophetas usque ad mortem persecuti sunt, sicut Ieremiam et Micheam, aliosque multos. Isti autem nunc falsi prophete et falsi Christiani qui sunt, ueraces Christianos sine misericordia persequuntur, et opprimunt aliquando, si detur copia, etiam gladiis, sine intermissione autem suis prauis moribus et exemplis. Idcirco omnes  preueniens Dominus adhortatus est, dicens: Attendite a falsis prophetis; attendite diligentius, obseruate cautius, ut non seducamini, ut non circumueniamini, ut non fallamini. Attendite ergo, id est, considerate quia non sunt oues, sed lupi in uestimento ouium; quia non sunt religiosi sed irreligiosi in figura religiositatis: quod non sunt Christiani, sed ueritate uacui Christianorum persecutores. Ipsos et beatus Apostolus ad Ephesios loquens designabat, dicens: Scio enim quia post discessum meum introibunt in uos lupi rapaces . Lupi uero graues nominantur omnes infideles heretici, qui grauiter sanctam Ecclesiam opprimunt et persequuntur, uel molestare frequentant, qui sine misericordia rapere et coaceruare non desinunt. Aliquando  pecunie irruunt aliene, aliquando in ipsos pecuniarum dominos. Multo magis etiam satagunt animas rapere, et secum miserabiliter in perditionem deducere. Et uestitum ouium habere dicuntur, quod nomen habeant Christianitatis, uel quia assimilant se ministris iustitie, figuram religiositatis mentientes. Per Christianum itaque nomen multos seducere nituntur, dulcibus sermonibus multis scandalum inferentes. Isti sunt de quibus iterum ait Apostolus: Per suos dulces sermones et blandos seducunt corda innocentium . Sed quomodo isti sint noscendi, subiungens ostendit.

A fructibus eorum cognoscetis eos. Hoc est, nolite ad uultum attendere, sed ad opera. Nolite uestimentum considerare, sed inspicite figuram fallacie. Apostolos  predicant, sed apostolis contraria annuntiant; martyres magnificant, sed martyrum persecutores probantur. Apostoli et martyres sancti non persecutionem fecerunt, sed persecutionem pertulerunt; non maledixerunt, sed maledicta sustinuerunt; non blasphemauerunt Dominum, sed a blasphematoribus interfecti sunt.  Iste autem iniquissimi omnia irreligiosa implere curarunt; sanctos persequuntur, fideles opprimunt, Dominum etiam si non uerbis, moribus blasphemant. Sed tamen quibusdam querendum altius esse uidetur quos fructus nos attendere uoluerit Dominus, quibus cognoscere arborem possimus: multi enim quedam in fructibus deputant que ad uestitum omnium ouium pertinent, et hoc modo a lupis decipiuntur, sicuti sunt uel ieiunia, uel orationes,  uel eleemosyne. Que omnia nisi etiam fieri ab hypocritis possent, non superius diceret, Cauete iustitiam uestram facere coram hominibus ut uideamini ab eis. Que sententia proposita ipsa tria exsequitur, eleemosynam, orationem, ieiunium. Sed nulla re alia melius hi tales dignosci queunt, quam inconstantia, uel impatientia in aduersitate. Cum enim ceperint aliquibus tentationibus ea ipsa illis subtrahi, uel negari, que isto uelamine consecuti sunt uel consequi cupiunt, tunc necesse est appareat utrum lupus in ouina pelle sit an ouis in sua. Non enim propterea ornatu superfluo debet aspectus nominum mulcere Christianus, quia illum parcum habitum ac necessarium etiam simulatores sepe usurpant ut incautos  decipiant: quia et ille oues non debent pelles suas deponere, si aliquando lupi eis se contegunt.

Nunquid colligunt de spinis uuas aut de tribulis ficus?  Manifeste Dominus per hanc similitudinem declarauit quia nullus prudentium ad spinas pergens, uuarum exinde dulcedinem querit; aut super tribulos incedens, exinde ficorum colligit suauitatem. Ita ergo nullus sapientium uel prudentium ab inanibus ueritate hereticis, aut irreligiosis, aut infidelibus, exinde sanctitatis dulcedinem, uel fragrantiam, aut ueritatis suauitatem poterit inuenire, sed pessima apud illos et maligna reperiet. Sicut enim spine et tribuli omnia quecunque capere possunt attrahunt, detinent et conscindunt, ita omnes infideles heretici  per humanam potentiam et corruptibilem principatum, per iniquos mores et praua exempla, omne quidquid apprehendere possunt, conscindunt, attrahunt atque diripiunt. Quis ad spinas et tribulos mittens manum, uel approximans, ibi non dilaceretur, aut non conscindatur, aut eamdem manum non cruentatam inueniat? Quis ergo hereticis manum porrigens aut caput humilians, inconscissus a sancto Spiritu, aut incruentus ab anime uulnere inueniatur? Quis se iniquorum factis accommodans, non ab eorum inquinationibus peccati aculeo perforetur? Tales enim antiquitus et Iudei fuerunt: cum deberent uuas afferre, protulerunt spinas; et qui debuerant suauitatem ostendere, in amaritudinem a semetipsis conuersi  sunt. Aliter spinas posse reor et tribulos seculi curas et punctiones significare uitiorum. De quibus peccanti homini dictum est: Terra tua spinas, et tribulos germinabit tibi ; ficus uero et uuam dulcedinem conuersationis noue, quam Dominus in nobis esuriit, et feruorem dilectionis qui letificat cor hominis. De quibus in Euangelio coruscante [Cantico canticorum]: uox turturis in terra longe lateque resonabat. Ficus protulit grossos suos, uinee florentes dederunt odorem . Non autem de spinis uua aut de tribulis ficus colligitur: quia mens, adhuc ueteris hominis consuetudine depressa, simulare potest, sed fructus noui hominis ferre non potest. Quod si quis obiicere uoluerit ac dicere quod et Moses de spina uindemiarit uuam, quando a cognato  gentili consilium utile suscepit: et de tribulis collegerint fructus hi quibus dictum est de Phariseis: Facite que dicunt, que autem faciunt, facere nolite; sciat quia sicut ferax nonnunquam palmes sepi inuolutus recumbit, portansque fructum spina non suum, usibus seruat humanis; sic dicta uel acta malorum, si quando bonis prosunt, non hoc ipsi faciunt mali, sed fit de illis, superno prouidente consilio.

Sic omnis arbor bona fructus bonos facit, mala autem arbor fructus malos facit. Non potest arbor bona fructus malos facere, neque arbor mala fructus bonos facere.  Cum igitur magister Deus, non utique natura, constituat arborem, ex qua fructus de  quo loquebatur existat, sed uoluntatem seu bonam seu malam, fructus autem opera, quia nec bona uoluntatis male, nec mala possunt esse uoluntatis bone. Hoc est enim quod ait: Arbor mala fructus bonos non facit, et arbor bona fructus malos non facit. Tanquam diceret, nec opera bona, uoluntas mala, nec mala opera facit uoluntas bona: nam ipsarum arborum, id est, ipsarum uoluntatum si querantur origines, quid occurrunt nisi nature quas bonus Deus condidit. Ac per hoc ex bonis orta sunt mala, non ex bonis uoluntatibus opera mala, sed ex bonis naturis uoluntates male; ut sit in eo radix mali, nichil aliud quam indigentia boni. Arbor autem bona ideo est uoluntas bona, quia per ipsam conuertitur homo ad summum atque incommutabile bonum,  et impletur bono ut faciat fructum bonum. Ac per hoc Deus est auctor omnium bonorum, hoc est et nature bone et uoluntatis bone. Quia nisi Deus in illo operetur, non facit homo, quia preparatur uoluntas a Domino in homine bona ut faciat Deo donante, quod a seipso facere non poterat per liberi arbitrii uoluntatem.  Queramus ab hereticis, qui duas inter se contrarias dicunt esse naturas, si iuxta intelligentiam eorum arbor bona malos fructus facere nunquam potest, quomodo Moyses, arbor bona, peccauerit ad aquas contradictionis ; et Dauid, Uria interfecto, cum Bethsabee concubuerit ; Petrus quoque in passione Dominum negauit dicens: Nescio hominem ; aut qua consequentia Iethro socer Moysi arbor  mala, que utique in Dominum Isrel non credebat, dederit consilium Moysi bonum: et Achior Holoferni aliquod utile sit locutus ; et Comicus dixerit, quod bene dictum Apostolus comprobauit, dicens: Corrumpunt mores bonos colloquia mala . Et cum non inuenerint quid respondeant, nos inferemus et Iudam, arborem quondam bonam, fecisse fructus malos, postquam prodiderit Saluatorem ; et Paulum arborem malam eo tempore quo persequebatur Ecclesiam Christi, fecisse postea fructus bonos, quando in uas electionis de persecutore translatus est . Tandiu ergo bona arbor fructus non facit malos, quandiu in bonitatis studio perseuerat; et tandiu mala arbor in fructibus peccatorum manet, quandiu  ad penitentiam non conuertitur. Nemo ergo permanens in eo quod fuit, incipit id esse quod necdum ceperit.

Omnis arbor que non facit fructum bonum excidetur, et in ignem mittetur.  Quia unusquisque peruersus, per ualidam iudicii sententiam de terra uiuentium eradicatus, in gehenne ignem mittitur, qui hic boni operis fructum fecisse non inuenitur.  Omnis, inquit, arbor que non facit fructum, et non tantum fructum, sed et bonum fructum: multe quidem arbores fructum ferunt, sed malum et inutilem fructum; sic et multi homines malum irreligiositatis, et infidelitatis, et peruersitatis fructum afferunt. Ob hoc clare demonstrauit Dominus quia  omnis arbor que non facit fructum bonum, excidetur et in ignem mittetur. Omnis arbor, id est omnis homo: nulli parcitur, nulli honor defertur, sed omnis arbor infructifera non ferens fructum excidetur, et in ignem mittetur: non ideo ut ligni more ardeat et deficiat, sed in ignem mittetur illum de quo ait Dominus: Ite, maledicti, in ignem eternum, qui preparatus est diabolo et angelis eius .

Igitur ex fructibus eorum cognoscetis eos.  Qui sunt ergo fructus, quibus inuentis cognoscamus arborem malam, dicit Apostolus : Manifesta sunt autem opera carnis, que sunt fornicationes, immunditie, luxurie, idolorum seruitus, ueneficia, inimicitie, contentiones, emulationes, animositates, dissensiones, hereses, inuidie, ebrietates, comessationes,  et his similia, que predico uobis sicut predixi: quoniam qui talia agunt regnum Dei non consequentur. Et qui sunt per quos cognoscimus arborem bonam idem ipse Apostolus consequenter dicit: Fructus autem spiritus est caritas, gaudium, pax, longanimitas, benignitas, bonitas, fides, mansuetudo, continentia, etc.  Que se ueraciter habentes, et in his Christo seruientes perducunt ad uitam eternam. Sed quia multi falso sub religionis specie latitant, cauendum ergo est ne ipso Christi nomine ab hereticis uel quibuslibet male intelligentibus et seculi huius amatoribus, decipiamur. Nam ideo sequitur, et monet

Non omnis qui dicit mihi, Domine, Domine, intrabit in regnum celorum, sed qui facit uoluntatem Patris  mei qui in celis est, ipse intrabit regnum celorum.  Regnum celorum sola uerborum officia non obtinent; neque qui dixerit, Domine, Domine, coheres illius erit. Quid enim meriti est Domino dicere, Domine? Nunquid Dominus non erit, nisi fuerit dictus a nobis: et que officii sanctitas est nominis nuncupatio, cum celestis regni iter obedientia potius uoluntatis Dei, non nuncupatio repertura sit.  Ergo, sicut superius dixerat, eos qui habent uestem uite bone non recipiendos propter dogma nequitie, ita nunc e contrario asserit ne his quidem accommodandam fidem qui cum polleant integritate fidei, turpiter uiuant, et doctrine integritatem malis operibus destruant. Utrumque enim  seruis Dei necessarium est, ut et opus sermone, et sermo operibus comprobetur. Huic sententie potest illud uideri contrarium: Nemo potest dicere Dominum Iesum, nisi in Spiritu sancto . Sed moris est Scripturarum dicta pro factis accipere; ut statim in consequentibus approbatur refutari eos qui iactant sine operibus scientiam Domini; et audiunt a Saluatore: Recedite a me, omnes operarii iniquitatis, nescio uos ; et Apostolus in hunc sensum loquitur : Confitentur se Dominum uerbis scire, factis autem negant.  uere autem ac proprie illi dicuntur a quorum uoluntate ac mente non abhorret prolatio sermonis sui. Secundum quam significationem dicit Apostolus: Nemo potest dicere Dominum Iesum, nisi in Spiritu sancto. Atque illud ad rem  maxime pertinet ne decipiamur, tendentes ad contemplationem ueritatis non solum nomine Christi, per eos qui nomen agunt et facta non agunt, sed etiam quibusdam factis atque miraculis: qualia propter infideles cum fecerit Dominus, monuit tamen ne talibus decipiamur, arbitrantes ibi esse inuisibilem sapientiam, ubi miraculum uisibile uiderimus. Adiungit ergo et dicit:

Multi mihi dicent in illa die, Domine, Domine, nonne in nomine tuo prophetauimus, et in tuo nomine demonia eiecimus, et in tuo nomine uirtutes multas fecimus?  Prophetare, et uirtutes facere, et demonia eiicere interdum non eius est meriti qui operatur, sed inuocatio nominis Christi hoc agit, ob condemnationem eorum qui inuocant, uel ob utilitatem  eorum qui uident et audiunt, conceditur: ut licet homines despiciant signa facientes, tamen honorent dominum, ad cuius inuocationem faciant tanta miracula. Nam et Saul , et Balaam , et Caiphas  prophetauerunt, nescientes quid dicerent; et Pharao , et Nabuchodonosor  somniis futura cognoscunt; et in Actibus apostolorum filii Sceue uidebantur eiicere demonia ; et Iudas apostolus cum animo proditoris multa signa inter ceteros apostolos fecisse narratur.  Quam ergo mundo et simplici oculo opus est ut inueniatur uia sapientie, cui tante malorum et peruersorum hominum deceptiones erroresque obstrepunt, quos omnes euadere, id est, uenire ad certissimam pacem et immobilem  stabilitatem sapientie! uehementer enim metuendum est ne studio altercandi et contendendi quisque non uideat quod a paucis uideri potest, ut paruus sit strepitus contradicentium, nisi etiam ipse sibi obstrepat. Sequitur:

Et tunc confitebor illis, quia nunquam noui uos, discedite a me, qui operamini iniquitatem.  Signanter dixit, confitebor, quia multo ante tempore dicere dissimulauerat: non noui uos. Non nouit Dominus eos qui pereunt. Obserua autem quare addiderit, nunquam noui uos; si iuxta quosdam omnes homines inter rationales creaturas semper uersati sunt, quomodo dicit: Nunquam noui uos, cum psalmus dicat: Dominus nouit cogitationes hominum, quoniam  uane sunt ; et alibi scriptum sit: Ipse nouit decipientem, et eum qui decipitur , nisi quia scire Dei aliquando cognoscere dicitur, aliquando approbare: Quoniam nouit Dominus uiam iustorum: qui autem ignorat, ignorabitur . Et scit ergo reprobos quos cognoscendo iudicat: neque enim iudicaret quos minime cognosceret; et tamen quodammodo dicit: Non noui uos, non approbo uos, apud quos fidei et dilectionis sue characterem non approbat. Non, inquit, legalium festiuitatum epulatio iuuat, quem fidei pietas non commendat: non scientia Scripturarum Deo notum facit, quem operum iniquitas obtutibus eius ostendit indignum.  Unde sequitur: Recedite a me qui operamini iniquitatem. Non dixit: Qui operati estis iniquitatem,  ne uideretur tollere penitentiam, sed, qui operamini, hoc est usque in presentem horam, cum iudicii tempus aduenerit, licet non habeatis facultatem peccandi, tamen habetis adhuc affectum.  Conclusio ergo huius totius sermonis quam terribiliter inferatur, ualde attendendum est.

[Iu.] Omnis ergo qui audit uerba mea hec, et facit ea, assimilabitur uiro sapienti, qui edificauit domum suam supra petram. Cum ergo non dixit: Qui audit uerba mea tantum, sed addidit dicens: Qui audit uerba mea hec, satis, ut arbitror, significauit hec uerba que in monte locutus est tam perfecte instruere uitam eorum qui uoluerint secundum eam uiuere, ut merito comparentur edificanti supra petram. Hoc dixit ut appareat istum sermonem omnibus  preceptis, quibus Christiana uita informatur, esse perfectum. Multa quippe Dominus supra de aperte bonis malisue, multa de uere ac simulate bonis disputans , totum suum sermonem terribili simul et amabili parabola concludit, qua alios uerbi auditores diabolo, alios Christo assimilat: qui utique suam in hominum subiectione domum edificare non desinit per totum huius seculi tempus; et apte: namque qui sermones Christi audit, et facit, comparabitur Christo, quia sicut Christus uariis hominum personis unam sibi Ecclesiam catholicam construit, erudit et gubernat, in uitam quandoque dedicaturus eternam, sic et auditor utilis, iuxta proprium modulum uariis uirtutum studiis  ad superna proficiens, habitationem sibi perpetue mansionis edificat: cuius in presenti quadrandis, poliendis caritatisque glutino copulandis lapidibus instat, sed in futuro cum Christo dedicatione letatur. Et ille uere sapiens est qui mansurum, non cito deciduum, et supra petram, non supra terram, edificium suum ponit. Non enim quisquam firmat quod audit, uel percipit, nisi faciendo. Et si petra Christus est, sicut multa Scripturarum testimonia predicant, ille edificat in Christo, qui quod audit ab illo, facit.

Et descendit pluuia, et uenerunt flumina, et flauerunt uenti et irruerunt in domum illam, et non cecidit, fundata enim erat supra petram.  Non ergo iste metuit ullas caliginosas superstitiones  aut rumores hominum, quos uentis comparatos puto; aut uite huius fluuium, carnalibus concupiscentiis tanquam fluentem super terram. Horum enim trium, qui prosperitatibus inducitur, aduersitatibus frangitur; quorum nichil metuit, qui fundatam habet domum super petram, qui non solum audit precepta Domini, sed etiam facit. Et his omnibus periculose subiacet, qui audit et non facit: non enim habet stabile fundamentum; sed audiendo et non faciendo ruinam edificat.  Aliter quoque pluuia ista, que domum subuertere nititur, diabolus est; flumina, omnes Antichristi, qui contra Christum sapiunt; uenti, spiritales nequitie in celestibus. Et non cecidit domus, fundata enim  erat supra petram. Super hanc petram Dominus fundauit Ecclesiam suam. Ab hac petra apostolus Petrus sortitus est nomen. Super huiuscemodi petram non inueniuntur serpentis uestigia. De hac et Propheta loquitur confidenter. Et statuit supra petram pedes meos , et in alio loco: Petra refugium leporibus siue herinaceis . Timidum enim animal in petre cauernam se recipit, et cutis aspera, et tota armata iaculis, tali se protectione tuetur. Unde et Moysi dicitur eo tempore quo de Egypto fugerat et lepusculus Domini erat: Sta in foramine petre, et posteriora mea uidebis .

Et omnis qui audit uerba mea hec, et non facit ea, similis erit uiro stulto qui edificauit domum suam super arenam. Fundamentum quod apostolus Paulus  architectus posuit, unum est Dominus noster iehsu Christus. Super hoc fundamentum stabile et firmum, et per se robusta mole fundatum, edificatur Christi Ecclesia. Super arenam uero que fluida est, et coaugmentari non potest, nec in unam copulam redigi, omnis hereticorum sermo ad hoc edificatur, ut corruat.

Et descendit pluuia, et uenerunt flumina, et flauerunt uenti, et irruerunt in domum illam, et cecidit.  Quid per pluuiam, nisi multimodas diaboli tentationes; per flumina, apertas manifestasque persecutiones; per uentos, malignos spiritus intelligi uoluit: quia uniuscuiusque conscientia que spe defixa in Dominum non permanet, neque in tentationibus, neque in persecutionibus, neque ante malignos spiritus  subsistere ualet. Et tanto uniuscuiusque conscientia malignis spiritibus acrius concutitur, quanto mens carnalis in his que mundi sunt amplius a superioribus disiungitur, quantoque amplius in inferioribus illigatur.  Ergo qui audit sermones Christi et non facit, siue initiatus mysteriis Christi, seu in totum alienus a Christo, quia seipsum male edificat, similis est homini stulto, de quo dicitur: Inimicus homo hoc fecit , cuius opera omnia instabilia sunt et ruine parent. Manifestum est quia, ingruente qualibet tentatione, mox et uere mali et ficte boni peiores fiunt, donec ad extremum perpetuam labantur in penam. Porro moraliter dicendum quia unusquisque tentatur a concupiscentia  sua, abstractus et illectus. Dehinc concupiscentia cum conceperit, parit peccatum. Peccatum autem cum consummatum fuerit generat mortem . Potest etiam per impetum fluminis extremi iudicii discrimen intelligi, quando, utraque domo consummata, omnis qui se exaltat humiliabitur, et qui se humiliat exaltabitur. Ibuntque impii non solum homines, sed et angeli qui ad diabolum pertinebant, in supplicium eternum, iusti autem in uitam eternam .

Et fuit ruina eius magna.  Ruina magna, illa nimirum intelligenda est qua dicturus est Dominus audientibus et non facientibus: Ite in ignem eternum, qui preparatus est diabolo et angelis eius. Esuriui, et non dedistis mihi manducare: citiui, et non dedistis  mihi bibere, etc.  Quia iuxta Apostoli sententiam: Non auditores legis in illa die iusti erunt apud Dominum, sed factores legis iustificabuntur .

Et factum est cum consummasset iehsu uerba hec, admirabantur turbe super doctrinam eius. Erat autem docens eos sicut potestatem habens, non sicut scribe eorum et Pharisei.  Consummatio hec ad perfectionem uerborum et integritatem dogmatis pertinet, quo in monte discipulos docuit et turbas. Quod autem turbas dicitur admirari super doctrina Saluatoris, aut infideles aliquos significat, qui ob hoc stupebant, quia non credebant uerbis Saluatoris, aut etiam omnes generaliter demonstrat, qui excellentiam  tante sapientie in eo uenerabantur, sicut credendum  est discipulos eius fecisse: Erat enim docens eos ut potestatem habens, non ut Scribe. Illi enim ea docebant in populo que scripta sunt in Moyse et in prophetis; iehsu uero quasi Deus, et Dominus ipsius Moysis, pro libertate uoluntatis sue uel ea que minus uidebantur in lege, addebat uel commutans predicabat in populo. Ut supra quoque legimus: Audistis quia dictum est antiquis: ego autem dico uobis. Sed quia secundum hunc librum expositionis sancti Euangelii, quem ab exordio predicationis Domini nostri Iesu Christi incipiebamus, usque in finem sermonis quem idem Saluator in monte cum discipulis suis habuit, perduximus, ibi finem habere censemus. Iam exhinc tertium de principio miraculorum  eius inchoantes.



LIBER TERTIUS.



CAPUT uIII. Absoluto sermone in monte mundatur leprosus, sanatur paralyticus, et socrus Petri: quidam sequi uolunt Dominum, qui nauigans tempestatem sedat et demones expellit

[I.] Finitis sermonibus quibus Saluator discipulos in monte docuit, prosequitur Mattheus et dicit:

Cum autem descendisset de monte, secute sunt eum turbe multe. Et ecce leprosus ueniens adorabat eum  dicens: Domine, si uis, potes me mundare.  Istud miraculum potest intelligi post utrumque sermonem Domini factum fuisse, non solum quem Mattheus, uerum etiam quem Lucas interponit. Licet alio loco Lucas Marcusque illud commemorauerint: neque enim apparet post descensionem de monte quantum temporis fuerit interpositum. Sed hoc solum uoluit significare Mattheus, post illam descensionem multas turbas fuisse cum Domino, quando leprosum mundauit. Sed nec Lucas, cum ipse dicat quod cum implesset omnia uerba sua in auribus plebis, intrasse Christum in Capharnaum, expressit post quantum temporis interuallum, cum istos sermones terminasset, intrauerit Capharnaum. Ipso quippe interuallo leprosus, ille mundatus est, quem loco suo Mattheus  interposuit; iste autem alibi recordatus est. Igitur descensio Domini de monte incarnationem eius significat, qua semetipsum exinaniuit formam serui accipiens . [Beda.] Et post hec secute sunt eum turbe multe. Quia postquam uerbum caro factum est et habitauit in nobis, qui antea tantum in Iudea notus erat, et in uno populo nomen illius magnum habebatur, post hec admirabilis factus est in uniuersa terra.  Ad litteram quoque turba que eum sequebatur, aliquanti propter caritatem, aliquanti propter doctrinam, aliquanti proter admirationem et curationem.  De monte quidem Domino descendente occurrerunt ei turbe que ad altiora ascendere non ualuerunt. Et primus ei occurrit leprosus: necdum enim poterat cum lepra tam multiplicem  in monte Saluatoris audire sermonem. Recte ergo post predicationem, atque doctrinam signi offertur occasio ut per uirtutem atque miracula preteritus apud audientes sermo firmetur.  Mystice autem, bene ubi leprosus mundatur, certus non exprimitur locus, ut ostendatur non unum populum specialis alicuius ciuitatis, sed omnium populos fuisse sanatos. Et quia Dominus ait: Non ueni soluere legem sed adimplere, ille qui excludebatur a lege, purgari se Domini potestate presumens, non ex lege sed supra legem esse  gratiam iudicabat, que leprosi maculam posset abluere. uerum ut in Domino potestatis auctoritas, ita in illo fidei constantia declaratur. Ille in faciem, ut alius euangelista testatur, procidit. Quod humilitatis est et pudoris, ut unusquisque de sue uite maculis erubescat, sed confessionem uerecundia non represserit. Ostendit uulnus, remedium postulauit. Et ipsa religionis et fidei plena confessio est, Si uis, inquit, potes me mundare. In uoluntate Domini tribuit. De uoluntate autem Domini non quasi pietatis incredulus dubitauit, sed quasi colluuionis sue conscius non presumpsit.

Et extendens manum iehsu, tetigit illum, dicens: uolo, mundare.  Extendit curationis manum, quia misericordie sue ad medicandum protendebat  affectum. Tetigit egrotum, quia in potestate sua habuit sanitatis effectum. Dixit: uolo, mundare. In uolo pietatis sue ostendit clementiam; in mundare maiestatis sue demonstrabat potentiam. Quia ipse dixit, et facta sunt, ipse mandauit, et cuncta creata sunt.  Non ergo, ut plerique Latinorum putant, iungendum est et legendum, uolo mundare, sed separatim, ut primo dicat uolo, deinde imperet mundare.  uolo enim dicit propter Photinum, imperat, propter Arium; tangit, propter Manicheum. Et lex quidem tangi leprosos prohibet. Sed qui Dominus legis est, non obsequitur legi, sed legem facit. Non ergo ideo tetigit quia sine tactu mundare non poterat, sed ut probaret quia subiectus non erat legi: nec contagium timebat ut homines, sed quia contaminari  non poterat, qui alios liberabat, lepra tactu Domini fugaretur, que solebat contaminare tangentem.  Tetigit ut humilitatem demonstraret, ut nos doceret nullum spernere, nullum horrere, nullum contemptibilem ducere, propter corporis lesionem, aut maculationem, que a Deo immittuntur pro qua, ipse scit, ratione. Simulque illud mirabile quod eo sanauit genere quo fuerat obsecratus. Si uis, ait, potes me mundare. uolo, inquit, mundare.

Et confestim mundata est lepra eius.  Nihil medium est inter opus Dei atque preceptum, quia in precepto est opus. Denique dixit et facta sunt . uides igitur quod dubitari non potest, quia uoluntas Dei potestas est. Qui unius uoluntatis asserunt, unius utique asserunt potestatis. Itaque quasi  habens potestatem, et iubendi auctoritatem, operandi testimonium non refugit. Quod autem descendens de monte posteaquam precepta illic discipulis et multitudini dedit, leprosum statim extendens manum suam curat, significat eos qui de illis implendis dubitant suo auxilio ab huiuscemodi uarietate mundari.

Et ait illi iehsu: uide nemini dixeris.  Et reuera quid erat necesse ut sermone iactaret quod corpore preferebat? Quare precipitur nemini dicere, nisi ut doceret non uulganda nostra beneficia, sed premenda, ut non solum a mercede abstineamus pecunie, sed etiam gratie.

Sed uade, ostende te sacerdoti, et offer munus quod precepit Moyses in testimonium illis.  Tres  ob causas mittit eum ad sacerdotes. Primum propter humilitatem, ut sacerdotibus deferre uideatur honorem. Erat enim preceptum lege ut qui mundati fuerant lepra, offerrent munera sacerdotibus. Deinde ut mundatum uidentes leprosum, aut crederent Saluatori, aut non crederent: si crederent saluarentur, si non crederent inexcusabiles fierent: et simul ne  legem uideretur frangere.  Ostendere se sacerdoti iubetur, ut intelligeret sacerdos eum non legis ordine, sed gratia Dei supra legem esse curatum. Offerre autem sacrificium, ut ostenderet Dominus quia legem non solueret, sed impleret. Qui secundum legem gradiens, supra legem sanaret quos remedia legis non sanauerunt. Et bene addit, in testimonium illis, hoc est si  Domino credant, si impietatis lepra discedat.  Quod si quem mouet quomodo Dominus Mosaicum uideatur approbare sacrificium, cum id non receperit Ecclesia, meminerit nondum cepisse sacrificium Sanctum sanctorum, quod corpus est eius. Nondum enim obtulerat in passione holocaustum suum. Non autem oportebat auferri significantia sacrificia, priusquam illud quod significabatur confirmatum esset contestatione apostolorum predicantium, et fide credentium populorum.  Quia uero typice uir iste peccatis languidum genus designat humanum, recte non solum leprosus, sed et plenius lepra, iuxta alium Euangelistam, describitur. Omnes enim peccauerunt, et egent gloria Dei. Illa scilicet, ut extenta  manu Saluatoris, id est, incarnato Dei uerbo, humanam que contingente naturam, ab erroris prisci uarietate mundentur, possint que cum apostolis audire: Iam uos mundi estis, propter sermonem quem locutus sum uobis , et qui diutius abominabiles a populo Dei erant castris secreti, iam aliquando templo reddi et sacerdoti queant offerri, illi utique, cui dicitur: Tu es sacerdos in eternum , audientes ab Apostolo: Templum enim Dei sanctum est, quod estis uos ; offerantque pro emundatione sua, sicut precepit Moyses, id est, exhibeant corpora sua hostiam uiuentem, sanctam, Deo placentem : ut iuxta Prophetam confiteantur Domino misericordias eius, et mirabilia eius filiis hominum, et annuntient laudes eius in posteris filie Sion  ; sicut predictum leprosum fecisse Marcus commemorat: quia nequaquam perceptum beneficium uel ab ipso a quo acceperat iussus, tacet; quin potius, Euangeliste functus officio, mox egressus cepit predicare et diffamare sermonem, ita ut iam non posset manifeste in ciuitatem introire, sed foris in desertis locis esset, et conueniebant ad eum undique.  Unde merito queritur quidnam sit quod Dominus nonnulla que gessit abscondi iussit, et nec ad horam potuerunt abscondi. Nunquid enim unigenitus Filius, Patri et Spiritui sancto ceternus, hac in re uelle habuit quod implere non potuit? Sed notandum quod Redemptor noster per mortale corpus omne quod egit, hoc nobis in exemplo actionis prebuit. Miraculum namque faciens et taceri iussit, et  tamen taceri non potuit, ut uidelicet electi eius, exempla doctrine illius sequentes, in magnis que faciunt latere quidem in uoluntate habeant, sed ut prosint aliis prodantur inuiti: quatenus et magne humilitatis sunt, quod sua opera taceri appetunt; et magne humilitatis [Forte uenerationis] sunt, quod eorum opera taceri non possunt. Non ergo Dominus uoluit quidquam fieri, et minime potuit. Sed quid uelle eius membra debeant, quidue de eis etiam nolentibus fiat, doctrine magisterio exemplum dedit. Post hec prosequitur Mattheus et dicit:

Cum autem introisset Capharnaum, accessit ad eum centurio, rogans eum et dicens, Domine, puer meus iacet in domo paralyticus et male torquetur. [II.] Queritur quomodo conueniat quod Mattheus  ipsum centurionem accessisse ad Dominum dicat, cum Lucas narret illum nuntios misisse: Centurionis, inquit, cuiusdam seruus male habens erat moriturus, qui erat illi pretiosus, et cum audisset de Iesu, misit ad eum seniores Iudeorum, rogans eum ut ueniret et saluaret seruum eius . Sed pie querentibus facile patet quod Mattheus breuitatis causa dixerit ipsum accessisse. Cuius desiderium et uoluntas ad Dominum ueraciter, aliis licet deferentibus, est perlata: mystice etiam nobis commendans hoc quod scriptum est: Accedite ad eum, et illuminamini. Nam quia fidem centurionis, qua uere acceditur ad Iesum, ipse ita laudauit ut diceret: Non inueni tantam fidem in Isrel, ipsum potius accessisse  ad Christum dicere uoluit prudens euangelista, quam illos per quos uerba sua miserat.

Porro autem Lucas ideo totum quemadmodum gestum sit aperuit, ut ex hoc intelligere cogamur, quemadmodum accessisse dixerit alius, qui mentiri non potuit. Sicut enim illa mulier que fluxum sanguinis patiebatur, quamuis fimbriam uestimenti eius tenuerit, magis tamen, quia credidit, tetigit Dominum, quam ille turbe a quibus premebatur ; ita et centurio, quo magis credidit, eo magis accessit ad Dominum.  Accessit alienigena generatione, sed domesticus corde; alienus natione, sed alacer fide, militum princeps, et socius angelorum. Multi in illo tempore pro diuersis rogabant infirmitatibus: alius pro filio, alius pro alio aliquo, et  nullus pro seruo, nisi iste solus. Et hoc ad augmentum beatitudinis, ad coronam glorie erat, quod pro seruo tam humiliter Dominum interpellabat, dicens: Puer meus iacet in domo; non in una re tantum miserabilis, quod iacet, sed et in alia, quod paralyticus, tertia quod male torquetur. Omnia enim ista cum dolore cognominauit, et iacentem, et paralyticum, et dure detentum; ideo ut sue anime angustias demonstraret, et Dominum commoueret, quatenus et illius cruciatum monstraret, et Domini beneuolentiam inuitaret. Sic debent omnes qui famulos habent et famulas, cogitare, sic misereri, sic condolere eis, sic supplicare, sic curam habere de seruis suis, uel de ancillis, sicut et ille beatus centurio fecit.

Et ait illi iehsu: Ego ueniam, et curabo eum.   Magna Domini sublimitas, qui solo uerbo curare ualebat, sed non minor humilitas, qui seruum dignatus est uisitare languentem. Non debemus enim in hoc iactantie arguere Dominum, quia statim se iturum et sanaturum promittit, uidens centurionis fidem, humilitatem, et prudentiam fidem, in eo quod ex gentibus credidit puerum a Saluatore posse sanari; humilitatem, quod se iudicauit indignum, cuius tectum intraret; prudentiam, quod ultra corporis tegmen diuinitatem latentem uiderit, sciens non id sibi profuturum quod etiam ab incredulis uidebatur, sed id quod latebat intrinsecus.  Alibi ad sanandum reguli filium uenire noluit, ne diuitias honorasse uideretur: hic, ne conditionem spreuisse seruilem, ad centurionis famulum  mox ire consentit.

Et respondens centurio ait, Domine, non sum dignus ut intres sub tectum meum.  Propter uite gentilis conscientiam, grauari se magis dignatione putauit Domini quam iuuari, nec posse habere hospitem Christum, cuius, etsi fide preditus, nondum tamen erat sacramentis imbutus. Sed quia que nostra infirmitas non presumit, diuina gratia dare nouit: et alius centurio, qui, sicut et iste, credentem ex gentibus populum prefigurat, magne fidei et iustitie merito, Spiritus sancti donum priusquam baptizaretur accepit; et iste, necdum catechizatus, et fidem suam laudari a Domino et famulum saluari promeruit.

 De quo pulchre per alium euangelistam dicitur : Quia Iesum non longe haberet a domo, tametsi sub tectum suum inuitare non auderet, quia prope timentes eum salutare ipsius . Et qui naturali lege recte utitur, quo bona que nouit gnauius operatur, eo illi qui uere bonus est appropiat. At qui errori gentilitatis etiam crimina iunxerunt, his aptari potest quod confluentibus ad se turbis alibi Dominus ait: Quidam enim ex his de longe uenerunt .

Sed tantum dic uerbo, et sanabitur puer meus. Magna fides centurionis, qua uerbi opus in Christo confitetur, et nostre sanationis accommoda mysteriis, qui etsi noueramus secundum carnem Christum, sed iam nunc non nouimus.

 Nam et ego homo sum, sub potestate constitutus, habens sub me milites.  Quomodo a tenebris gentium tantum processit lumen? Quomodo eorum Deum non cognoscentium tanta manifestata est iustitia? Quomodo ex ore stultorum idolis seruientium tam limpida effulsit fides.  Hominem se et potestati uel tribuni, uel presidis subditum dicit, imperare tamen posse minoribus; ut subaudiatur eum multo magis qui Deus sit et super omnia potens, innumeram uirtutis angelice, que ad imperata obtemperet, habere militiam; et dicere infirmitati ut recedat, et recedet, et sanitati ut ueniat, et ueniet; omnia enim potes, quia omnipotens es? Inde sequitur:

Et dico huic, uade, et uadit; et alii, ueni, et uenit;  et seruo meo, Fac hoc, et facit.  uult ostendere Dominum quoque non per aduentum tantum corporis, sed per angelorum ministeria implere posse quod uellet. Repellende enim erant uel infirmitates corporum, uel fortitudines contrarie, quibus homo ad debilitatem sepe conceditur, et uerbo Domini et ministeriis angelorum.  Aliter milites et serui qui centurioni obediunt uirtutes sunt naturales, quarum non minimam copiam multi ad Deum uenientes secum deferunt. De quibus in Cornelii centurionis laude dicitur quia erat iustus et timens Deum cum omni domo sua, faciens eleemosynas multas plebi, et deprecans Deum semper .

Audiens autem iehsu miratus est. Miratus est quod uidit centurionem suam intelligere maiestatem.  Sed quis in illo fecerat ipsam fidem, uel intelligentiam, nisi ipse qui eam mirabatur? Quod si et alius eam fecisset quid miraretur, qui prescius erat? Notandum ergo quia quod miratur Dominus, nobis mirandum esse significat, quibus adhuc sic opus est moueri, omnes enim tales motus, cum de Deo ducuntur, non perturbati animi signa sunt, sed docentis magistri.

Et sequentibus se dixit, Amen dico uobis non inueni tantam fidem in Isrel.  Non de hominibus retro patriarchis et prophetis, sed de presentis eui loquitur hominibus. Quibus ideo centurionis fides antefertur quia illi legis prophetarumque monitis edocti, hic autem, nemine docente, sponte credidit.  Unde et in centurione fides gentium preponitur incredulo Isreli.

Dico autem uobis quod multi ab Orïente et Occidente uenient.  Dico uobis, testor uobis, annuntio uobis, predico uobis; multi uenient, illi de quibus dictum est: Ut et filii Dei, qui dispersi sunt, congregarentur in unum. Isti ergo omnes uenient. Unde uenient? Ab Oriente et Occidente, hoc est ab omni gente que est sub sole, ab Oriente usque ad Occidentem. Sicut enim per omnes gentes habet hoc Euangelium predicari, sic ex omnibus gentibus uenturi sunt ad regnum celorum: uel adhuc ab Oriente hi qui statim illuminati transeunt, et ab Occidente hi qui passiones et persecutiones usque ad mortem tolerauerunt pro fide.

 Et recumbent cum Abraham, et Isaac, et Iacob, in regno celorum.  Recumbent non carnaliter iacentes, sed spiritaliter requeiscentes; non temporaliter potantes, sed feliciter epulantes. Quia Deus Abraham, celi conditor, Pater est et Christi, idcirco in regno celorum est et Abraham, cum quo accubiture sunt gentes que crediderunt in Christum, Filium Creatoris. Et ille pariter sensus impletur, de quo supra diximus, in centurionis fide, gentium fieri prerogatiuam, dum illius credulitatem de Oriente et Occidente credituri populi commemorantur.

Filii autem regni eiicientur in tenebras exteriores, ibi erit fletus et stridor dentium.  Filios autem regni Iudeos significat, in quibus ante regnauit  Dominus. Tenebre semper interiores sunt, non exteriores. Sed [quoniam] qui a Domino expellitur foras, relinquit lumen, idcirco exteriores tenebre nominate sunt. Ibi erit fletus et stridor dentium. Si fletus oculorum est, et stridor dentium ossa demonstrat; uera est ergo corporum et eorumdem membrorum que ceciderant, resurrectio.  Unde et per metaphoram magnitudo exprimitur tormentorum. Interiores quippe tenebras dicimus cecitatem cordis, exteriores uero tenebras, eternam noctem damnationis. Tunc cum damnatur quisque non in interiores, sed in exteriores tenebras mittitur: quia illic inuitus proiicitur in noctem damnationis, qui hic sponte cecidit in cecitatem cordis. Ibi fletus quoque et stridor dentium esse perhibetur:  ut illic dentes strideant, qui hic de edacitate gaudebant, illic oculi defleant, qui hic per illicitas concupiscentias uersabantur: quatenus singula queque membra supplicio subiaceant, que hic singulis quibusque uitiis subiecta seruiebant. Fletus de ardore, stridor dentium solet excitari de frigore.  Ubi duplex ostenditur gehenna, id est, nimii frigoris, et intolerabilis esse feruoris. Cui beati Iob sententia consentit, dicens: Ad calorem nimium transibunt ab aquis niuium . uel certe stridor dentium prodit indignantis affectum, eo quod sero unumquemque peniteat, sero ingemiscat, sero irascatur sibi, quod tam peruicaci improbitate deliquerit.

Et dixit iehsu centurioni uade, et sicut credidisti,  fiat tibi.  Fidei merito ostendit eum impetrasse salutem seruo, ut inde magis magisque robur fidei in eo accresceret quo perspiceret quecunque uellet, per ipsam se impetrare posse.  Si enim fiet uere unicuique homini sicut crediderit, secundum mensuram fidei metietur ei et ista a Domino gratia. Ideoque dixit ad illum Dominus: Sicut credidisti fiat tibi. Credidisti quia ego possum; credidisti quia ego Dominus sum omnium. Sicut credidisti, ita fiet tibi

Et sanatus est puer in illa hora.  Probatur fides domini, et serui sanitas roboratur. Potest ergo meritum domini etiam famulis suffragari, non solum fidei merito, sed etiam studio discipline.  Mystice, autem, ut dixi, centurio, cuius  fides Isreli prefertur, electos nimirum ex gentibus ostendit, qui quasi centenario milite stipati, uirtutum spiritualium sunt perfectione sublimes, nilque a Domino terrenum, sed sola eterne salutis gaudia sibi suisque requirunt. Numerus enim centenarius, qui e leua transfertur ad dexteram, in celestis uite significatione poni consueuit: unde est quod arca Ne centum annis fabricatur : Abraham centenarius filium promissionis accepit ; seuit Isaac, et inuenit in ipso anno centuplum ; atrium tabernaculi centum cubitis longum est ; in centesimo psalmo misericordia et iudicium Domino cantatur , et cetera huiusmodi. Talis ergo meriti uiri pro his necesse est Domino supplicent, qui adhuc spiritu seruitutis  in timore premuntur, quatenus, eis paulatim ad sublimiora prouectis, perfecta dilectio foras mittat timorem .

[III.] Et cum uenisset iehsu in domum Petri, uidit socrum eius iacentem et febricitantem.  Hoc quando factum sit, id est, post quid uel ante quid, non expressit Mattheus. Non enim post quod narratur, post hoc etiam factum necesse est intelligatur, cum Marcus Lucasque prius illud narrent factum quam de leproso dicant. Sed nichil obstat narrandi diuersitas; ubi eadem res nuntiatur, maxime cum unusquisque euangelistarum eo se ordine credidit debuisse narrare, quo uoluisset Deus ea ipsa que narrabat eius recordationi suggerere

Et tetigit manum eius, et dimisit eam febris.   In Euangelio Luce scriptum est quia rogauerunt cum pro illa, et stans super illam imperauit febri. Modo enim Saluator rogatur, modo ultro curat egrotos, ostendens se contra uitiorum quoque passiones et precibus semper annuere fidelium, et ea nonnunquam que ipsi minime in se intelligunt, uel intelligenda dare, uel pie petentibus etiam non intellecta dimittere; iuxta quod Psalmista postulat: Delicta quis intelligit, ab occultis meis munda me, Domine .

Et surrexit, et ministrabat eis.  Naturale est febricitantibus incipiente sanitate lassescere et egrotationis sentire molestiam. uerum sanitas que Domini confertur imperio, simul tota redit; nec  solum ipsa redit, sed et tanto robore comitante, ut eis continuo qui se adiuuerant, ministrare sufficiat; et iuxta leges theologie membra que seruiebant immunditie et iniquitati ad iniquitatem ut fructificarent morti, seruiant iustitie in uitam eternam .  Allegorice uero domus Petri circumcisio est, quia ipsi apostolatus traditus est circumcisionis ; socrus enim Petri Synagoga est, quia illa quodammodo mater est Ecclesie, que a uero Sponso Petro fuit commendata ad custodiendum. Cui ipse ita ait: Tu es Petrus, et super hanc petram edificabo Ecclesiam meam ; et alibi: Pasce, inquit, agnos meos; et: Pasce oues meas . Febricitabat ergo socrus Petri, quia Synagoga inuidentie estibus laborabat,  persequens Ecclesiam; unde et sponsa in Cantico canticorum dicit: Filii matris mee pagnauerunt contra me . Cuius manum attigit Dominus, quando carnalia eius opera in spiritalem usum conuertit. Que surrexit et ministrabat eis, quia postquam attactu diuine pietatis a carnali obseruantia, in qua inutiliter torpebat, erecta est, per spiritale officium Domino quotidie ministrat. Moraliter autem unaqueque anima que carnis concupiscentiis militat, quasi febribus estuat; sed manu misericordie diuine attacta conualescit, et per continentie frena carnis lasciuiam constringit, ne per illecebras uoluptatum gradiens, fornicationem, immunditiam, libidinem, concupiscentiam malam et auaritiam, que est simulacrorum seruitus, quasi membra pestifera  ac moribunda teneat; sed magis in ipsis membris cum quibus prius seruierat immunditie ad iniquitatem ut fructificaret morti, seruiat iustitie in uitam eternam.

uespere autem facto, obtulerunt ei multos demonia habentes, et eiiciebat spiritus uerbo, et omnes male habentes curauit.  Omnes non mane, non meridie, sed ad uesperam curantur, quando sol occubiturus est, quando granum tritici in terra moritur, ut multos fructus afferat. Solis occubitus passionem et mortem illius significat, qui dixit: Quandiu in mundo sum, lux sum mundi. Et sole occidente, plures demoniaci quam ante, plures sanantur egroti: quia qui temporaliter in carne uiuens, paucos Iudeorum docuit, calcato regno mortis, omnibus  per orbem gentibus fidei salutisque dona transmisit. Cuius ministris quasi uite lucisque preconibus Psalmista canit: Iter facite ei qui ascendit super occasum . Super occasum quippe Dominus ascendit, qui unde in passione occubuit, inde maiorem suam gloriam resurgendo manifestauit.

Ut adimpleretur quod dictum est per Isaiam prothetam  dicentem: Ipse infirmitates nostras accepit, et egrotationes portauit.  Accepit ergo Saluator noster nostras infirmitates, non ut sibi haberet, sed ut nobis auferret. Quia ipse est agnus qui tollit peccata mundi . Dominus ergo, secundum eumdem prophetam, posuit in eo iniquitatem omnium nostrum, ut quod pro imbecillitate  uirium ferre non poteramus, pro nobis ille portaret qui sua uoluntate pro nobis passus est, et qui morti nil debuit, pro nobis debitum morti soluit.

[Iu.] uidens autem iehsu turbas multas circum se, iussit discipulos suos ire trans fretum.  Hic manifestum est alium diem recoluisse, quo ire iussit trans fretum, non eum qui sequitur diem quo socrus Petri sanata est: quo Marcus die Lucasque eum in desertum exiisse affirmant.  Exhortatio ergo Iesu est ut amaros seculi fluctus inconcusso fidei nauigio transeamus, quo ad littus paradisi, ipso gubernante, perueniamus.

Et accedens unus scriba, ait illi, Magister, sequar te, quocunque ieris.  Quod autem Mattheus dicit tunc istud gestum esse quando dixit ut irent  trans fretum, Lucas uero ambulantibus aliis in uia, non est contrarium, quia uia utique ambulabant, ut uenirent ad fretum . Scriba iste legis, qui tantum litteram nouerat occidentem, si dixisset, Domine, sequar te quocunque ieris, non fuisset repulsus a Domino, sed quia magistrum unum de pluribus estimabat, et litterator erat, quod significantius Grece dicitur , et non spiritalis auditor, ideo non habet locum in quo potest reclinare iehsu caput suum.

Ait illi iehsu: uulpes foueas habent, et uolucres celi nidos, ubi requiescant; filius autem hominis non habet ubi caput suum rectinet. Ex Domini uerbis ostenditur hunc qui obsequium promittit ob hoc repudiatum quod, signorum uidens magnitudinem, sequi uoluerit  Saluatorem, ut lucra ex operum miraculis quereret; hoc idem desiderans quod Simon Magus a Petro emere uoluerat . Talis ergo fides iuste sententia Domini condemnatur et dicitur ei: Quid me propter diuitias et seculi lucra cupis sequi, cum tante sim paupertatis, ut ne hospitiolum quidem habeam, et non meo utar tecto?  Aliter, intelligitur miraculis Domini commotus propter inanem iactantiam eum sequi uoluisse, quam significant aues; finxisse autem discipuli obsequium, que fictio uulpium nomine significata est; reclinatione uero capitis humilitatem suam significauit, que in illo simulatore ac superbo non habebat locum.  Item possumus non incongrue, iuxta allegoriam per uulpes hereticos et uolucres celi malignos spiritus significatos  accipere, qui in corde Iudaici populi foueas et nidos, id est domicilia, habeant; uulpes enim nichil cum uirtute, sed omnia cum astutia agit; sic heretici non in uirtutibus Christi, sed in uersutia sua confidentes, dolis instructi et dialectica arte callidi, quoscunque possunt seducere satagunt: et ideo filius hominis non habet ubi caput suum reclinet; quia in talium mentibus Christus diuinitati sue habitaculum non inuenit. Caput uero Christi, Deus .

Alius autem de discipulis eius ait illi, Domine, permitte me primum ire et sepelire patrem meum. Non discipulatum respuit, sed expleta primum paterni funeris pietate liberior hunc assequi desiderat. Dignus per omnia in quo filius hominis caput reclinet,  hoc est, in cuius humili pectore diuinitas familiari quadam mansione quiescat.

iehsu autem ait illi: Sequere me, et dimitte mortuos sepelire mortuos suos.  Mortuus quicunque non credit; si autem mortuum sepelit mortuus, non debemus curam habere mortuorum, sed uiuentium, ne dum solliciti sumus de mortuis, nos quoque mortui appellemur. Quod ergo in Luca additur, Tu autem uade et annuntia regnum Dei, non sine causa hoc in loco positum est. Notandum ergo in hac sententia quia aliquando in actionibus nostris minora bona pretermittenda sunt pro utilitate maiorum. Nam quis ignoret esse boni operis meritum mortuum sepelire, et tamen ei qui ad sepeliendum patrem se dimitti poposcerat, dictum est, Sine ut mortui sepeliant  mortuos suos: tu autem uade, et annuntia regnum Dei. Postponendum namque erat obsequium huius ministerii officio predicationis, quia illo, carne mortuos in terram conderet, isto autem anima mortuos ad uitam resuscitaret.  Quomodo autem mortui mortuos sepelire queunt, nisi geminam intelligas mortem, unam nature, alteram culpe? unam, qua anima a carne, alteram, qua Deus separatur ab anima? Siue mortuos, non credentes, uel post fidem seruientes peccatis, dicit, mortuos suos autem, qui nichilominus sine fide et bonis operibus de corpore exierunt: oportet enim ut qui suis carent peccatis non consentiant alienis: quia non solum qui peccata faciunt, sed et qui consentiunt facientibus, reatum coram iusto iudice habent .  Mortuos enim sepelire, peccatores in suis peccatis fouere est, quod illi faciunt qui iustificant impium pro muneribus, et laudant peccatores in desideriis anime sue, et iniqua gerentes benedicunt .

Et ascendente eo in nauiculam, secuti sunt eum discipuli eius.  Non imbecilles, sed firmi et stabiles in fide, mansueti, et pii, spernentes mundum, non duplici corde, sed simplici.  In hac nauigatione Dominus utramque, unius eiusdemque sue persone, naturam dignatur ostendere, dum is qui, ut homo, dormit in naui, furorem maris, ut Deus, uerbo cercet. Porro iuxta allegoriam, mare, siue stagnum, quod cum suis transire desiderat, tenebrosus amarusque seculi accipitur estus. Nauicula autem quam ascendunt nulla melius quam Dominice passionis  intelligitur arbor, cuius beneficio quique fideles adiuti, emensis mundi fluctibus habitationem patrie celestis, quasi stabilitatem securi littoris, obtinent. Quod autem ipse in unam nauiculam cum discipulis Saluator descendit, alibi quid significet aperit, cum prenuntiato sue passionis resurrectionisque mysterio, mox dicebat ad omnes: Si quis uult uenire post me, abneget semetipsum, et tollat crucem suam quotidie et sequatur me .

[u.] Et ecce motus magnus factus est in mari, ita ut nauicula operiretur fluctibus.  Cum enim multa magna et miranda ostendisset in terra, transiit ad mare, ut ibidem adhuc excellentiora opera demonstraret, quatenus terre marisque Dominum se  esse cunctis ostenderet. Ingressus ergo nauiculam fecit turbari mare, commouit uentos, concitauit fluctus. Cur hoc? Ideo ut discipulos mitteret in timorem et suum auxilium postularent, suamque potentiam rogantibus manifestaret. Illa tempestas non ex se oborta est, sed potestati paruit imperantis eius, qui educit uentos de thesauris suis , qui terminum mari arenam constituit; dixit enim ei: Usque huc uenies, et non supergredieris, sed in temetipso confringentur fluctus tui . Huius ergo iussione et precepto orta est tempestas in mari propter occasiones superius monstratas: facta est tempestas magna, et non pusilla, ut magnum opus, et non pusillum ostenderetur; quantoque uehementius fluctus nauicule irruebant, tanto magis  discipulorum conturbabatur, ut eo magis desiderarent se ad liberandum mirabilia Saluatoris.

Ipse uero dormiebat. O res mirabilis et stupenda! is qui nunquam obdormit, dormit: ergo dormiebat corpore, sed uigilabat deitate. Dormiebat itaque ut apostolos suscitaret et euigilare faceret, precipue autem omnes nos, ne unquam animo dormiamus, neue intellectu aut prudentia, sed uigilare in omni tempore, et iubilare Domino, et salutem ab eo postulare studeamus.  Mystice autem discipulis nauigantibus Christus obdormiuit, quia calcantibus seculum fidelibus futurique regni quietem animo meditantibus, et, uel secundo sancti Spiritus flatu, uel proprii remigio conatu, infidos mundi fastus certatim post terga iactantibus, tempus subito Dominice  passionis aduenit: unde bene Marcus hoc imminente noctis tempore gestum fuisse perhibet, ut ueri solis occubitum non sola Domini dormitio, sed et ipsa decedentis lucis hora significet.

Et accesserunt, et suscitauerunt eum, dicentes, Domine, salua nos, perimus.  Tanto fuerant metu conterriti, et pene animo alienati, ut irruerent in eum, et non modeste aut leuiter suggererent, sed turbulenter suscitarent eum, dicentes: Domine, salua nos, perimus. O beati, o ueraces Dei discipuli, Dominum Saluatorem uobiscum habetis, et periculum timetis; uita uobiscum est et de morte solliciti estis. Suscitant Dominum discipuli, ne eo dormiente fluctuum feritate pereant: quia cuius mortem uiderant, maximis uotis resurrectionem  querebant, ne si diutius ipse morte carnis sopiretur, eorum mens spirituali in perpetuum morte periret.

Et ait illis iehsu: Quid timidi estis, modice fidei?  Quod Mattheus dicit dixisse Dominum: Quid timidi estis, modice fidei? Marcus ita dicit: Quid timidi estis, necdum habetis fidem? . Illam scilicet perfectam, uelut granum sinapis. Hoc ergo et ille ait, modice fidei. Lucas autem: Ubi est fides uestra?  Et totum quidem dici potuit: Quid timidi estis, ubi est fides uestra, modice fidei?  Unde et aliud hic, aliud ille commemorat. Si potentem me super terram cognouistis, quare non creditis quod et in mari potens sum? Si Deum me esse et creatorem omnium suscepistis, quare non creditis  quod ea que a me facta sunt in mea habeam potestate? Quare ergo dubitas, pusille fidei? Qui pusillum credit, arguitur; et qui nichil credit, contemnitur; fragiles in fide corripiuntur, et alieni omnino a fide puniuntur: tales fuerunt Iudei et pagani, ideoque in malis suis euanuerunt; tales etiam heretici, ideoque in die iudicii damnabuntur. Recte arguuntur qui presente Christo timebant, cum utique qui ei adheserit perire non possit. Cui simile est quod post mortis somnum discipulis apparens exprobrauit incredulitatem illorum et duritiam cordis, quia his qui uiderant eum resurrexisse, non crediderunt . Itemque dixit ad eos: O stulti, et tardi corde ad credendum in omnibus que locuti sunt prophete. Nonne hec oportuit pati Christum, et ita intrare in  gloriam suam?  Ac si per metaphoram nauigii diceret, Nonne oportuit Christum soporari, undis nauem in qua quiescebat hinc inde uerrentibus, et ita, sedatis extemplo tumidis gurgitum cumulis, diuinitatis sue cunctis patefacere potentiam?

Tunc surgens imperauit uentis et mari, et facta est tranquillitas magna.  De magno quoque uento et tempestate magna, mari conturbato et tumenti, facta est magna tranquillitas. Decet enim hunc magnum magna et miranda facere, ideoque paulo ante magna accinctus potentia magnifice conturbauit profundum maris. Et nunc iterum, in eo ipso ostendens sue magnificentiam potestatis, tranquillitatem magnam fecit.  uentum quippe surgens increpauit. Quia resurrectione celebrata, diaboli superbiam strauit, dum per mortem  destruxit eum qui habebat mortis imperium. Tempestatem quoque aque surgens cessare fecit, quia uesanam Iudeorum rabiem, que, caput quatiens, clamauerat: Si Filius Dei est, descendat nunc de cruce, et credimus ei , de sepulcro surgendo labefecit. Ubi iuxta litteram notandum quod omnes creature sentiant Creatorem. Quibus enim increpatur et imperatur, sentiunt imperantem: non errore hereticorum, qui omnia putant animantia [a 1Kb] ; sed maiestate conditoris, que apud nos insensibilia, illi sensibilia sunt.

Porro homines mirati sunt, dicentes: Qualis est hic quia uenti et mare obediunt ei?  Non discipuli, sed naute, et ceteri qui in naui erant mirabantur. Sin autem quis contentiose uoluerit eos qui  mirabantur fuisse discipulos, respondebimus recte homines appellatos, quia necdum potentiam nouerant Saluatoris. Mirabantur dicentes, Qualis est iste qui sicut homo uidetur, et sicut Deus potentiam ostendit; sicut unus carnalium putatur esse, et super omnia carnalia ostendit mirabilia: dormit sicut homo, et imperat mari et uentis sicut Deus; in nauicula sedet, et omnem creaturam iussione inclinat ubi uult?  Sunt qui hanc nauiculam quam iehsu cum discipulis suis conscendit, allegorice presentem Ecclesiam significari uolunt, in qua Saluator cum discipulis suis mare istius seculi transire cupit. uentos in mare tempestatem facientes, demones interpretantur  in mundo persecutionem fidelibus excitantes: ita ut nauicula operiretur fluctibus, quia hoc desiderant Spiritus immundi, hoc homines iniqui, ut Ecclesia, grauibus pressuris superata, mergatur. Sed licet iehsu auxilium ad tempus subtrahendo dormire uideatur, precibus tamen honestis suscitatur et malignorum spirituum incitationem compescit, et persecutorum minas mitescere facit; ita ut fiat tranquillitas magna, pace Ecclesie sue reddita, quatenus prospero cursu flante aura Spiritus sancti, ad optatum eterne quietis portum possit secura peruenire.  Theologice autem et nos singuli catholica fide instructi, et signo Dominice crucis imbuti, dum seculum relinquere disponimus, nauem profecto cum Iesu conscendimus, mare transire  conamur. Sed qui non dormitabit neque obdormiet Isrel custodiens  semper, nobis tamen sepe nauigantibus quasi inter equoris fremitus obdormit, quando crebrescente inter medios uirtutum nisus uel immundorum spirituum, uel hominum prauorum, uel ipso nostrarum cogitationum impetu, fidei splendor obtenebrescit, spei celsitudo contabescit, amoris flamma refrigescit. uerum inter huiuscemodi procellas ad illum necesse est gubernatorem curramus, ilium sedulo excitemus, qui non seruiat sed imperet uentis, mox tempestates compescet, refundet tranquillitatem, portum salutis indulgebit.  Admiremur et nos, quando benignitates et beneuolentias ostendit circa nos, quando a periculis nos saluare dignatur, quando de tumultibus  nos liberat, quando ab inimicis eruit nos, miremur et mirantes gratias agamus. Sequitur:

Et cum uenisset trans fretum, in regionem Gerasenorum. [uI.] Gerasa urbs insignis Arabie, trans Iordanem, iuncta monti Galaad, quem tenuit tribus Manasses, non longe a stagno Tiberiadis, in quod porci precipitati sunt. Significat autem nationes gentium, quas post passionis somnum resurrectionisque sue gloriam, missis predicatoribus, Saluator est uisitare dignatus. Unde bene Gerasa uel Gergesi, ut quidam uolunt, colonum eiiciens, uel aduena propinquans interpretatur: uidelicet, insinuans quia gentium populus et eum a quo nequiter incolebatur hostem suis de cordibus eiecerit, et qui erat longe, factus sit prope in sanguine Christi.

 Occurrerunt ei duo habentes demonia.  Quod uero Mattheus duos dicit a demonum legione curatos, Marcus autem et Lucas unum commemorant, intelligas unum eorum fuisse persone alicuius clarioris et famosioris, quem regio illa maxime dolebat, et pro cuius salute plurimum satagebat. Hoc uolentes significare duo euangeliste, solum commemorandum iudicauerunt, de quo facti huius fama latius preclariusque flagrauerat.  Sed et allegorie summa concordat: quia sicut unus a demonio possessus, sic et duo gentilis populi typum non inconuenienter exprimunt. Nam cum tres filios Ne generauerit, unius solum familia in possessionem  ascita est Dei. Ex duobus reliquis diuersarum nationum, que idolis manciparentur, procreati sunt populi.

De monumentis exeuntes seuilnimis.  Hoc est malorum operum feditatem per corpora sua ostendentes. Quid enim sunt corpora perfidorum, nisi quedam defunctorum sepulcra, in quibus non Dei habitat sermo, sed anima peccatis mortua recluditur?

Ita ut nemo posset transire per illam uiam. Ante aduentum ergo Saluatoris, prophetis et sanctis doctoribus inuia gentilitas fuit, quia seuitia furoris eius cuiquam eorum obedire recusauit. Sed nec humanis legibus obtemperare uolebat. Unde et Marcus dicit quod neque catenis iam quisquam ipsum demoniacum  poterat ligare, quia sepe compedibus et catenis uinctus disrupisset catenas, et compedes comminuisset, et nemo poterat eum domare. Catenis et compedibus graues et dure leges significantur gentium, quibus et in eorum republicis peccata cohibentur. Ruptisque catenis, ut Lucas scribit, agebatur a demonio in deserto. Qui etiam transgressis legibus ad ea scelera cupiditate ducebatur, que iam uulgarem consuetudinem excederent.  Nec inconuenienter dici potest, quod duo isti homines qui a demonibus uexabantur, figuram gerunt duorum populorum Iudeorum et gentium: quia usque ad tempora Dominice incarnationis, diabolicis illusi doctrinis, gentes idola colebant pro Deo, et Iudei contemptores et preuaricatores diuine legis semper  exstiterant. Unde factum quod in domo non habitabant, id est in conscientia sua non requiescebant. Quod in monumentis manebant, mortuis operibus, id est peccatis delectabantur. Quid enim sunt corpora perfidorum nisi quedam defunctorum sepulcra, in quibus non Dei habitat sermo, sed anima peccatis mortua recluditur. Seui nimis. Quod enim seui nimis erant, hoc significate, quia tanto deterius in se uel in aliis furebant quanto diuinas uel humanas leges, que per uincula significate, pro nichilo ducebant. Ita ut nemo transire posset per illam uiam. Iuxta tropologiam, uia ista Christus est, qui dixit: Ego sum uia, ueritas et uita , et de qua dicit Ieremias propheta: State, et uidete, et interrogate de semitis antiquis, que sit uia bona, et ambulate in ea,  et inuenietis requiem animabus uestris . In hac uia, id est in ipsa fide Saluatoris Iesu Christi Domini nostri, quando adhuc erat incredulus, uterque populus, diabolo in se furente, recte gradientibus, id est recte credentibus, atque eamdem Domini fidem predicantibus, obsistebant, dum nec ipsi declinando a malo, uiam mandatorum Dei, credendo atque rectum opus faciendo, currere festinabant, et eos qui currere nitebantur fidei uiam acerrime impugnabant.

Et exclamauerunt dicentes: Quid nobis et tibi, Iesu Fili Dei? Non uoluntatis ista confessio est, quam premium non sequitur confitentis, sed necessitatis extorsio, que cogit inuitos. uelut si serui fugitiui  post multum temporis dominum suum uideant, nichil aliud nisi de uerberibus deprecantur; sic et demones, cernentes Dominum in terris repente uersari, ad iudicandos se uenisse credebant. Presentia Saluatoris tormenta sunt demonum. Ridiculeque putant quidam demones scire Filium Dei et diabolum ignorare, eo quod minoris malitie sint isti quam ille, cuius satellites sunt: cum omnis scientia ad magistrum referenda sit discipulorum et tam demones quam diabolus suspicari magis Filium Dei quam nosse intelligendi sunt. Nemo enim nouit Patrem nisi Filius, et cui Filius uoluerit reuelare. Quid nobis, inquiunt, et tibi, Iesu Fili Dei: clarum in his uerbis quod in eis tantum scientia erat et caritas non erat. Penam suam quippe formidabant ab illo, non in illo  iustitiam diligebant. Tantum ergo eis innotuit, quantum uoluit. Tantum autem uoluit, quantum oportuit. Sed innotuit non sicut angelis sanctis, qui eius secundum id quod Dei uerbum est participata eternitate perfruuntur, sed sicut eis terrendis innotescendum fuit, ex quorum tyrannica potestate fuerat liberaturus predestinatos in suum regnum, et gloriam semper ueracem, et ueraciter sempiternam. Innotuit ergo demonibus non per id quod est uita eterna et lumen incommutabile, quod illuminat pios, cui uidendo, per fidem, que in illo est, corda mundantur, sed per quedam temporalia sue uirtutis effecta, et occultissime signa potentie, que angelicis sensibus etiam malignorum spirituum potius quam infirmitati hominum possent esse conspicua.  Hinc perpendi potest quanta sit Arii uesania Iesum creaturam et non Deum credere; quem Filium Dei altissimi demones credunt et contremiscunt; que impietas Iudeorum ausa est eum dicere in principe demoniorum eiecisse demonia, quem ipsa demonia fatentur nichil secum habere commune; que hoc ipsum quod tunc per demoniaci clamauere furorem, postmodum in delubris idolorum dicere et confiteri non cessarunt, Iesum uidelicet esse Christum Filium Dei altissimi, nec se aliquid cum illo pacis aut potestatis habere.

uenisti ante tempus torquere nos. Sciebat enim diabolus et ministri eius certam sibi esse damnationem in iudicio Dei futuram, cui per Isaiam prophetam dicitur: ue qui predaris, nonne et ipse predaberis?  et qui spernis, nonne et ipse sperneris? cum consummaueris depredationem depredaberis ; sed dispensationem diuini consilii, que incarnatione Christi nobis manifestanda erat, scire non potuit; quia sapientiam Dei, secundum Apostolum, nemo principum huius seculi cognouit. Si enim cognouissent, nunquam Dominum glorie crucifixissent . Potentiam ergo tunc Domini aduentus, quam mirabantur, ad suam pertimescebant tendere damnationem. Ideoque, Luca attestante, rogabant eum ne imperaret eis ut in abyssum irent.

Erat autem non longe ab eis grex porcorum multorum pascens, demones autem rogabant eum dicentes: Si eiicis nos, mitte nos in gregem porcorum.   Ergo sciendum est quod uerba demonum que diuerse ab euangelistis hoc in loco dicta sunt, non habent aliquid scrupuli, cum uel ad unam possint redigi sententiam, uel omnia dicta possint intelligi. Nec quia pluraliter apud Mattheum, apud illos autem singulariter loquitur, cum et ipsi narrant quod interrogatus qui uocaretur, legionem se esse respondit, eo quod multa essent demonia. Nec quod Marcus dixit circa montem fuisse gregem porcorum, Lucas autem in monte, quidquam repugnat: grex enim porcorum tam magnus fuit, ut aliqui essent in monte, alii qui circa montem. Erant enim duo millia porcorum, sicut Marcus expressit

Et ait iehsu, Ite.  Ideo permisit quod petebant demonibus, ut per interfectionem porcorum  hominibus salutis occasio preberetur. Erubescat Manicheus: si de eadem substantia et ex eodem auctore hominum bestiarumque sunt anime, quomodo ob unius hominis salutem duo millia porcorum suffocantur?  In quorum tamen interitu figuraliter homines immundi uocis et rationis expertes indicantur, qui, in monte superbie pascentes, lutulentis oblectantur in actibus. Talibus enim per cultus idolorum possunt demonia dominari. Nam nisi quis porci more uixerit, non in eum diabolus accipiet potestatem, aut ad probandum tantum, non autem ad perdendum accipiet.

Et illi exeuntes abierunt in porcos, et ecce magno impetu abiit totus grex per preceps in mare et mortui sunt in aquis.  Quod autem in stagnum precipitati  sunt porci, significat quod iam clarificata Ecclesia, et liberato populo gentium a dominatione demoniorum, in abditis agunt sacrilegos ritus suos, qui Christo credere noluerunt, ceca et profunda curiositate submersi. Et notandum quod spiritus immundi nec in porcos irent, nisi hoc illis benignus ipse Saluator petentibus, quos recte in abyssum posset relegare, concederet: rem necessariam docere nos uolens, ut scilicet nouerimus eos multo minus posse sua potestate nocere hominibus, qui nec pecoribus qualibuscunque potuerunt. Hanc autem potestatem Deus bonus occulta iustitia in nobis dare potest, iniusta non potest.

Pastores autem fugerunt, et uenientes in ciuitatem nuntiauerunt omnia, et de his qui demonia habuerunt.  Quod pastores porcorum fugientes ista nuntiant, significat quosdam etiam primates impiorum, qui quanquam Christianam legem fugiant, potentiam tamen eius per gentes stupendo et mirando predicare non cessant. Et ecce tota ciuitas exiit obuiam Iesu, et uiso eo rogabant ut transiret a finibus eorum.  Qui rogant ut transeat fines eorum, non de superbia hoc faciunt, ut nonnulli arbitrantur, sed de humilitate, conscii fragilitatis sue. Geraseni presentia se Domini iudicabant indignos, non capientes uerbum Dei, nec infirma adhuc mente pondus sapientie sustinere ualentes. Quod et Petro ipsi, uiso piscium miraculo, contigisse dicitur . Et uidua Sarepthana beati Elie, cuius se sensit hospitio benedici,  nichilominus se putauit presentia grauari. Quid mihi et tibi, inquit, uir Dei? ingressus es ad me ut rememorarentur iniquitates mee et occideres filium meum?  Mystice autem quod Geraseni prodeunt uidere quod factum est, et inueniunt hominem uestitum, et mente sana sedere ad pedes Iesu , et cognoscentes quid factum sit rogant Iesum ut ab eis discederet magno timore perculsi, significat multitudinem uetustam sua uita delectatam honorare quidem, sed nolle pati Christianam legem, dum dicunt quod eam implere non possunt, admirantes tamen fidelem populum a pristina perdita conuersatione sanatum.



CAPUT IX. Sanat iehsu paralyticum, mulierem a profluuio sanguinis.  uocat Mattheum, suscitat filiam archisynagogi, etc.

[I.] Et ascendens nauiculam transfretauit, et uenit in ciuitatem suam. Oritur igitur hic questio inter Marcum et Mattheum, quomodo Mattheus ita scribit tanquam in ciuitate Domini factum sit, quam Nazareth esse quidam uolunt, Marcus autem in Capharnaum. Que difficilius solueretur, si Mattheus etiam Nazareth nominasset. Nunc uero cum potuerit ipsa Galilea dici ciuitas Christi, quia in Galilea erat Nazareth, sicut uniuersum regnum in tot ciuitatibus constitutum dicitur Romana ciuitas: cumque in tot gentibus constituta sit ciuitas de qua scriptum est: Gloriosissima dicta sunt de te, ciuitas Dei ; et cum ipse prior populus Dei in tot ciuitatibus habitans,  etiam una domus dictus sit domus Isrel, quis dubitauerit in ciuitate sua hoc fecisse Iesum, cum hoc fecerit in Capharnaum ciuitate Galilee, quo tranfretando redierat de regione Gerasenorum, ut ueniens in Galileam, recte diceretur uenisse in ciuitatem suam, in quocunque oppido esset Galilee, presertim quia et ipsa Capharnaum ita excellebat in Galilea, ut tanquam metropolis haberetur.

Et ecce obtulerunt ei paralyticum iacentem in lecto.  Curatio paralytici huius anime post diuturnam illecebre carnalis inertiam ad Christum suspirantis, saluationem indicat. Que primo omnium ministris qui eam subleuent et Christo afferant, id est bonis doctoribus, qui spem sanationis opemque intercessionis suggerant, indiget. Qui bene, Marco  narrante, quatuor fuisse reperiuntur, siue quia quatuor Euangeliis omnis predicantium uirtus et omnis sermo firmatur, siue quia quatuor sunt uirtutes quibus ad remerendam sospitatem fiducia mentis erigitur. De quibus in eterne Sapientie laude dicitur: Sobrietatem enim et sapientiam docet, et iustitiam, et uirtutem, quibus utilius nichil est in uita hominibus ; quas nonnulli, uersis nominibus, prudentiam, fortitudinem, temperantiam et iustitiam appellant.

Et uidens iehsu fidem illorum, dixit paralytico: Confide, fili, remittuntur tibi peccata tua.  O mira humilitas! Despectum, et debilem, totisque membrorum compagibus dissolutum, filium uocat,  quem sacerdotes non dignabantur attingere. Aut certe ideo filium uocat, quia dimittuntur ei peccata sua.  Quod ergo Mattheus dicit Deum dixisse: Confide, fili, remittuntur tibi peccata tua, Lucas non dixit, fili, sed. homo, ad sententiam Domini expressius insinuandam ualet: quia homini dimittebantur peccata, qui hoc ipso quod homo erat, non posset dicere Non peccaui, simul etiam ut ille qui homini dimittebat intelligeretur Deus. Sed et si quem mouet utrum Dominus dixerit quod Mattheus, an quod Lucas, dixit, sciat utrumque illum simul dicere posse, aut, confide, homo, dimittuntur tibi peccata, fili; aut, confide, fili, dimittuntur tibi peccata, homo.  Intuendum sane quantum propria cuiusque fides apud Deum ualeat, ubi tantum ualuit aliena,  ut totus homo repente, hoc est exterius interiusque, iam saluatus exsurgeret, aliorumque merito aliis relaxarentur errata. Audit ueniam et tacet paralyticus, nec ullam respondet gratiam: quia plus corporis quam anime tendebat ad curam, et temporales erumnas resoluti corporis sic deflebat, ut eternas penas resolutioris anime non defleret, gratiorem sibi presentem uitam iudicans quam futuram. Merito Christus offerentium fidem respicit, et uecordiam sic iacentis respicit, ut fidei aliene suffragio paralytici anima ante curaretur quam corpus.

Et ecce quidam de scribis dixerunt intra se: Hic blasphemat.  Quod autem dixerint illi esse blasphemiam, Marcus consequenter exponit, dicens: Quis, inquiunt, potest dimittere peccata nisi solus  Deus? Legimus in propheta dicente: Ego sum qui deleo iniquitates tuas . Consequenter ergo scribe quia hominem putabant et uerba Dei intelligebant, arguunt eum blasphemie. Sed, licet nescientes, uerum dicebant, quia nemo dimittere peccata, nisi Deus, potest: qui per eos quoque dimittit, quibus dimittendi dedit potestatem. Et ideo Christus uere Deus esse probatur, quia dimittere peccata quasi Deus potest. uerum Deo testimonium reddunt, sed personam Christi negando, falluntur. Errant itaque Iudei qui, cum Christum et Deum esse, et peccata dimittere posse credant, Iesum tamen Christum esse non credunt. Sed multo dementius errant Ariani, qui cum Iesum et Christum esse et peccata posse dimittere, Euangelii uerbis deuicti, negare non  audent, nichilominus Deum negare non timent. At ipse perfidos saluare desiderans, et occultorum cognitione et uirtute operum Deum se esse manifestat.

Et cum uidisset iehsu cogitationes eorum, dixit: Utquid cogitatis mala in cordibus uestris? Ostendit se Deum, qui potest cordis occulta cognoscere, et quodammodo tacens loquitur: Eadem maiestate et potentia qua cogitationes uestras intueor, possum et hominibus delicta dimittere. Ex uobis intelligite quid paralyticus consequatur.

Quid facilius est dicere, Dimittuntur tibi peccata, aut dicere, Surge et ambula? Inter dicere et facere, multa distantia est. Utrum sint paralytico peccata  dimissa solus nouerat qui dimittebat. Surge autem et ambula, tam is qui surgebat, quam hi qui surgentem uidebant, approbare poterant. Fit igitur carnale signum ut probetur spiritale, quanquam eiusdem uirtutis sit et corporis et anime uitia dimittere. Et datur nobis intelligentia propter peccata plerasque euenire corporum debilitates. Et idcirco forsitan prius dimittuntur peccata ut, causis debilitatis ablatis, sanitas restituatur.

 Quedam siquidem sunt differentie causarum, pro quibus in hac uita molestiis corporalibus affligimur. Aut enim ad merita augenda per patientiam iusti corporis infirmitate grauantur, ut beati Patres Iob et Tobias, et innumeri martyres in utroque Testamento; aut ad custodiam uirtutum perceptarum,  ne superbia tentante dispereant: sicut apostolo Paulo, cui, ne magnitudine reuelationum extolleretur, datus est stimulus carnis sue angelus Satane qui eum colaphizaret ; aut ad intelligenda et corrigenda peccata nostra, sicut Maria soror Aaron in eremo ob uerba temeritatis et superbie lepra percussa est : sicut paralyticus de quo tractamus qui, non nisi dimissis primo peccatis, potuit ab infirmitate curari; aut ad gloriam Dei saluantis siue per seipsum, siue per famulos suos, sicut cecus natus in Euangelio , qui neque ipse peccauit, neque parentes eius, sed ut manifestarentur opera Dei in illo: sicut Lazarus, cuius infirmitas non fuit ad mortem, sed pro gloria Dei, ut glorificaretur Filius Dei per eum ; aut ad inchoationem  damnationis eterne, quod reproborum est proprium: sicut Antiochus  et Herodes , qui uterque suo tempore aduersus Deum repugnantes, quot tormentorum in gehenna perpetuo passuri essent, presentium afflictionum miseria cunctis ostendebant: quibus conuenit illud Prophete: Et duplici contritione contere eos .

Unde necesse est in omnibus qui temporaliter aduersa patimur, cum humilitate Domino gratias agamus; et infirmitatis nostre conscii, de collatis nobis remediis gratulemur necesse est, ut ad conscientiam nostram reuersi solerter opera nostra simul et cogitationes exploremus, et quidquid nos peccasse deprehendimus digna castigatione purgemus; quidquid de his que nos recte fecisse credebamus, uitio nobis  elationis perisse comperimus, et hoc humili satisfactione castigemus: hec enim nobis sepius fit causa flagellorum. Ceterum innocentes et iustos ad augmenta premiorum flagellari perfectorum est donum speciale uirorum: uerberibus autem temporalibus ad eterna tormenta compelli, impenitentium est pena reproborum.

Ut sciatis autem quoniam filius hominis habet potestatem in terra dimittendi peccata, tunc ait paralytico: Surge, tolle lectum tuum, et uade in domum tuam.  Si et Deus est iuxta Psalmistam, qui quantum distat oriens ab occasu, elongauit a nobis iniquitates nostras , et filius hominis potestatem habet in terra dimittendi peccata: ergo idem  ipse et Deus et filius hominis est; ut et homo Christus per diuinitatis sue potentiam peccata dimittere possit, et idem Deus Christus per humanitatis sue fragilitatem pro peccatoribus mori.  Scrutator animarum preuenit mentium magna consilia. Et deitatis sue potentiam operis attestatione monstrauit, dum dissipati corporis membra componit, neruos stringit, ossa complet, uiscera firmat, uirtutem et gressus ad cursum suscitat in uiuo cadauere iam sepultos. Tolle, ait, lectum tuum: hoc est, porta portantem, oneris muta uices, ut quod fuit infirmitatis testimonium, sit probatio sanitatis. uade in domum tuam: ne Christiana fide curatus in uiis Iudaice perfidie iam moreris

Spiritaliter autem, surgere de lecto est animam se  a carnalibus desideriis, ubi egra iacebat, abstrahere. Lectum uero tollere, est ipsam quoque carnem, per continentie frena correptam, spe celestium premiorum a deliciis segregare terrenis. Sublato autem lecto domum ire, ad paradisum redire est: hec etenim uera est domus nostra, que hominem prima suscepit, non iure amissa, sed fraude, tandem restituta per eum qui fraudulento hosti nichil debuit. Aliter, sanus qui languerat domum reportat lectum, cum anima, remissione accepta peccatorum, ad internam sui custodiam cum ipso se corpore refert, ne quid peruersi, unde iterum, iuste feriatur, admittat.

Et surrexit, et abiit in domum suam.  Et anima paralytica si surrexerit, si robur pristinum recuperauerit, portat lectum suum in quo iacebat  ante dissoluta: et portat illum in domum uirtutum suarum.

uidentes autem turbe timuerunt, et glorificauerunt Deum, qui dedit potestatem talem hominibus.  Quam miranda diuine potentie uirtus, ubi nulla temporis interueniente mora, iussu Saluatoris salus festina comitatur! Ideoque merito qui affuerant, damnatis blasphemie iaculis, ad laudem tante maiestatis stupentia corda conuertunt.

[II.] Et cum transiret inde iehsu, uidit hominem sedentem in telonio, Mattheum nomine, et ait illi: Sequere me. uidit, inquit, iehsu hominem sedentem in telonio, Mattheum nomine, etc. uidit autem non tam corporei intuitus, quam interne miserationis aspectibus, quibus et Petrum negantem, ut reatum  suum agnosceret, respexit. uidit ergo hominem, id est, misertus est eum, qui humanis tantum studiis deditus est. uidit sedentem in telonio, pertinaci uidelicet studio, temporalibus lucris inhiantem: enim Grece, Latine uectigal interpretatur. Mattheum, inquit, nomine. Mattheus Hebraice, Latine dicitur donatus. Quod profecto nomen illi apte congruit, qui tantum superne gratie munus accepit.  Nec pretereundum quod ceteri euangeliste, propter uerecundiam et honorem Matthei, noluerunt eum nomine appellare uulgato, sed dixerunt, Leui ; duplici quippe uocabulo fuit. Ipse autem Mattheus, secundum quod a Salomone precipitur, iustus accusator sui est, in principio sermonis  ; et in alio loco: Dictu peccata tua, ut iustificeris . Mattheum se et publicanum nominat, ut ostendat legentibus, nullum debere salutem desperare, si ad meliora conuersus sit, cum ipse de publicano in Apostolum sit repente mutatus.  Leui enim interpretatur additus, siue assumptus. Quod etiam nomen eidem cui datum est, testimonium perhibet. Significat namque quia assumptus est per electionem a Domino, et additus ad numerum gradus apostolici.  Notandum autem quod hanc uocationem suam Mattheus uidetur pretermissam hic recordari. Quia utique ante illum sermonem habitum in monte, credendum est uocatum esse Mattheum. In eo quippe monte tunc Lucas commemorat omnes duodecim ex plurimis  discipulis electos, quos et apostolos nominauit.

Et surgens secutus est eum. In Euangelio Luce scriptum est plenius: Et relictis omnibus secutus est eum. Intelligens ergo Mattheus, quid sit ueraciter Deum sequi, relictis omnibus sequitur: sequi enim imitari est. Ideoque ut pauperem Christum non tam gressu quam affectu sequi potuisset, reliquit propria, qui rapere solebat aliena: perfectamque nobis abrenuntiationis seculi formam tribuens non solum lucra reliquit uectigalium, sed et periculum contempsit quod euenire poterat a principibus seculi, quia uectigalium rationes imperfectas atque incompositas reliquerit; tanta enim cupiditate sequendi Deum ductus est, ut in nullo prorsus huius  uite respectum uel cogitationem sibimet reseruauerit.  Arguit hoc loco Porphyrius et Iulianus Augustus, uel imperitiam historici mentientis, uel stultitiam eorum qui statim secuti sunt Saluatorem, quasi irrationabiliter quemlibet uocantem hominem sint secuti, cum tante uirtutes tantaque signa precesserint, que apostolos, antequam crediderint, uidisse non dubium est. Certe fulgor ipse et maiestas diuinitatis occulte, que etiam in humana facie relucebat, ex primo ad se uidentes trahere poterat aspectu. Si enim in lapide magnete et succinis hec esse uis dicitur, ut annulos, et stipulam, et festucas sibi copulent, quanto magis Dominus omnium creaturarum ad se trahere poterat quos uolebat. Siquidem ipse Dominus, qui hunc exterius humana  allocutione, ut se sequeretur, uocauit, intus diuina inspiratione, ut mox uocantem sequeretur, accendit, ipse inuisibiliter, quomodo sequendum esset, edocuit. Propter quod ille merito obedientie, dum humana contemnens negotia deserit, dominicorum fidelis dispensator factus est talentorum.

Et factum est, discumbente eo in domo, ecce multi publicani et peccatores uenientes discumbebant cum Iesu et discipulis eius.  Hic Mattheus non expressit in cuius domo discumbebat iehsu, sed scribit euangelista Lucas, quia fecerit ei conuiuium magnum Leui in domo sua: quod mysteriorum figuris apte congruit. Qui enim domicilio Christum recipit interno, maximis delectationibus exuberantium  pascitur uoluptatum. Itaque Dominus libenter ingreditur, et in eius, qui crediderit, recumbit affectu: et hoc est bonorum operum spiritale conuiuium, quo diues populus eget, pauper epulatur.  Publicani autem sicut etiam nomine probant, appellantur hi qui uectigalia publica exigunt, siue qui conductores sunt uectigalium, fisci, uel rerum publicarum: nec non et hi qui seculi huius lucra per negotia sectantur, eodem uocabulo censentur.  Qui uiderant publicanum, a peccatis ad meliora conuersum, locum inuenisse penitentie, ob id etiam non desperant salutem.  Neque uero in pristinis uitiis permanentes ueniunt ad Iesum, ut Pharisei et scribe murmurant, sed penitentiam agentes  dicens: Erant  enim multi qui et sequebantur eum . [Hieron.] Ibat autem Dominus ad conuiuia peccatorum, ut occasionem haberet docendi, et spiritales inuitatoribus suis preberet cibos. Denique cum frequenter pergere ad conuiuium describatur, nichil refertur aliud nisi quid ibi fecerit, quid docuerit, ut et humilitas Domini eundo ad peccatores, et potentia doctrine eius in conuersione penitentium, demonstretur.

Et uidentes Pharisei dicebant discipulis eius: Quare cum publicanis et peccatoribus manducat magister uester? Duplici errore tenebantur Pharisei cum magistro ueritatis de susceptione peccatorum derogabant: quia et se iustos arbitrabantur, qui superbie fastu a iustitia longe discesserant; et eos criminabantur iniustos, qui resipiscendo a peccatis,  non parum iam iustitie propinquabant. Inuidia namque fraterne salutis obcecati, recolebant quia publicanus erat Mattheus, publicani et peccatores erant multi alii qui cum Domino discumbebant. Sed meminisse nolebant quia idem Mattheus, sicut Lucas scribit, omnibus que gerebat relictis secutus est eum. Sed et alii publicani et peccatores eo animo cum illo discumbebant, quoniam illi deinceps adherere disponebant. Mystice autem per Matthei electionem et uocationem publicanorum fides exprimitur gentium, que prius mundi lucris inhiabant, at nunc cum Domino epulis caritatis et bonorum operum sedula deuotione reficiuntur. Profecto supercilium scribarum et Phariseorum, Iudeorum inuidentiam, qua de salute gentium torquentur, insinuat. Quibus  ipse loquitur : Amen dico uobis, quia publicani et meretrices precedent uos in regno Dei.  Conuiuantibus cum Domino publicanis Pharisei murmurantes de ieiunio gloriantur. Ubi primo legis et gratie quanta sit distantia declaratur: quia qui legem sequuntur, ieiune mentis famem patiuntur eternam; qui uero uerbum in interioribus anime receperunt, alimenti celestis et fontis ubertate recreati, esurire et sitire non possunt.

Et iehsu audiens ait: Non opus est ualentibus medicus, sed male habentibus.  Suggillat scribas et Phariseos qui iustos se putantes, peccatorum consortia declinabant. Seipsum medicum dicit, qui miro medicandi genere uulneratus est propter iniquitates  nostras, et liuore eius sanati sumus . Sanos autem et iustos appellat eos qui, ignorantes Dei iustitiam, et suam uolentes constituere, iustitie Dei non sunt subiecti ; qui ex lege presumentes, gratiam Dei non querunt. Porro male habentes peccatores uocat eos qui sue fragilitatis conscientia deuicti, nec per legem se iustificari posse uidentes, Christi gratie penitendo colla submittunt. Dum uero subiungit: Euntes autem discite quid est: Misericordiam uolo et non sacrificium, eisdem Phariseis de falsa iustitia tumentibus etiam consilium correctionis ostendit: admonet namque eos ut per opera misericordie sibimetipsis superne misericordie premia conquirant, et non contemptis pauperum necessitatibus per oblationem sacrificiorum se Deum  placare confidant. Preposuit autem eis testimonium de propheta, et hoc illos euntes discere iussit, euntes uidelicet a temeritate stulte uituperationis ad diligentiorem Scripture sancte meditationem, que misericordiam maxime commendat. Unde et suum de misericordia exemplum eis proponit, dicens:

Non enim ueni uocare iustos, sed peccatores.  Id est: Ad hoc ueni non ut falso se iustificantes inani fauore extollerem, sed ut peccata sua penitentes misericorditer colligerem. Mouet forte aliquem quomodo Dominus dixerit non se uenisse ad iustos, sed magis ad peccatores uocandos, eum cunctis legentibus palam constet quod etiam illos quos secundum Mosaice legis instituta iustos inuenit ad euangelice predicationis culmen plurimos uocauit.  Si enim solos peccatores, et non etiam iustos uocaret, nequaquam Nathanel discipulatus illius consors existeret: quem ad se primo uenientem tanta laude dignum putauit ut diceret: Ecce uere Isrelita, in quo dolus non est . Si non iustos uocaret, Petrum et Andream in apostolatus arce non haberet: qui quanto amore iustitie flagrauerint, docuerunt, cum ad testimonium precursoris continuo Deum uidere et audire gauisi sunt. Quomodo ergo uenit uocare non iustos, sed peccatores, nisi quia : Non ueni uocare iustos, sed peccatores in penitentiam. Omnes namque electos ad regnum celeste Deus uocat, sed illos solum ad penitentiam uocat, quos peccatis grauioribus inuolutos inuenit. Quos uero in operibus  iustitie reperit, non eos ad penitentiam preterite conuersationis, sed ad profectum magis uite perfectioris inuitat. uocat peccatores, ut per penitentiam corrigantur; uocat iustos, ut magis magisque iustificentur. Quamuis et ita recte possit intelligi quod ait: Non ueni uocare iustos, sed peccatores, quia non illos uocauerit qui suam iustitiam uolentes constituere, iustitie Dei non sunt subiecti, sed eos potius qui fragilitatis sue conscii, non erubescunt profiteri quia in multis offendimus omnes. Si quos autem et de illis qui fallaciter sunt iusti correctos uocat ad ueniam, etiam in illis implebitur eius sermo, quia non uenerit uocare iustos, sed peccatores, id est non elatos, sed humiles, non de sua iustitia  inflatos, sed ei, qui iustificat impium, deuota mente substratos. Nam et tales, ubi conuertuntur, nequaquam se iustos, sed peccatores, necesse est sincero corde testentur. Sequitur:

[III.] Tunc accesserunt ad eum discipuli Ioannis, dicentes: Quare nos et Pharisei ieiunamus frequenter, discipuli autem tui non ieiunant? Quod Mattheus refert ipsos discipulos Ioannis hec dixisse Saluatori, Marcus et Lucas ita hoc narrant quasi alii aliqui, quos huius rei cura mouisset, hanc ei questionem intulerint. Inde colligendum a pluribus hanc Domino obiectam esse questionem, et a Phariseis scilicet, et a discipulis Ioannis, et a conuiuis, uel aliis quibuslibet quos hoc mouebat, quare discipuli Ioannis et Pharisei ieiunarent, discipuli autem Saluatoris  non ieiunarent.  Ubi Ioannis maxime reprehendendi discipuli, non solum de sui iactantia ieiunii, uerum quia calumniabantur quem sciebant a magistro predicatum, et iungebantur Phariseis, quos ab eo nouerant condemnatos.  Spiritaliter autem discipuli Ioannis et Phariseorum ieiunant, Christi autem edunt et bibunt, quia siue opera quis legis seu traditiones sequatur hominum, siue ipsum etiam Christi preconium aure tantum percipiat corporis, spiritalibus abstinens bonis, ieiuno corde tabescit: qui uero Christi membris fideli incorporatur amore non potest ieiunare, quia carne ipsius epulatur et sanguine. Aliter Ioannes uinum et siceram non bibit, Dominus cum publicanis et peccatoribus manducat, et bibit; quia ille abstinentia meritum  auget, cui potentia nulla est nature; Dominus autem, cui naturaliter suppetebat delicta donare, cur eos declinaret, quos abstinentibus poterat reddere puriores. Sed ieiunauit et Christus, ne preceptum declinares; manducauit cum peccatoribus, ut gratiam cerneres, agnosceres potestatem.

Et ait illis iehsu: Nunquid possunt filii sponsi lugere, quandiu cum illis est sponsus? uenient autem dies, cum auferetur ab eis sponsus, et tunc ieiunabunt.  Quod autem dixit Mattheus lugere, hoc Marcus et Lucas ieiunare; quod et ille postea, tunc ieiunabunt, ait, non autem, tunc lugebunt. uerum illo uerbo significauit de tali ieiunio Dominum locutum, quod pertinet ad humilitatem tribulationis; ut illud alterum, quod pertinet ad  gaudium anime in spiritalia suspense, atque ob hoc alienate quodammodo a corporalibus cibis, posterioribus similitudinibus Dominus significasse intelligatur de panno nouo et uino nouo, id ostendens quod animalibus atque carnalibus circa corpus occupatis, et ob hoc ueterem adhuc sensum trahentibus, hoc genus ieiunii congruat.  Sponsus ergo Christus, sponsa Ecclesia est. De quo sancto spiritalique connubio apostoli sunt creati: qui non possunt lugere atque ieiunare quandiu sponsum in thalamo uident, et sciunt sponsum esse cum sponsa. Quando uero transierint nuptie, ac passionis ac resurrectionis tempus aduenerit, tunc sponsi filii ieiunabunt.  Notandum uero hunc luctum absentie  sponsi, non nunc tantum, id est post mortem resurrectionemque sponsi eiusdem, sed et ante incarnationem illius per totum huius seculi tempus esse celebratum. Prima quippe tempora Ecclesie ante uirginis partum sanctos habuere, qui desiderarent incarnationis aduentum: ista uero tempora, ex quo ascendit in celum, sanctos habent, qui desiderent eius manifestationem ad uiuos et mortuos iudicandos. Neque hic desiderabilis Ecclesie luctus requieuit aliquando, nisi quandiu hic cum discipulis in carne uersatus est. Iuxta leges autem tropologie sciendum quod quandiu sponsus nobiscum est, et in letitia sumus, nec ieiunare possumus, nec lugere. Cum autem ille propter peccata a nobis recesserit et auolauerit, tunc indicendum ieiunium,  tunc recipiendus est luctus.

Nemo autem immittit commissuram panni rudis in uestimentum uetus. Tollit enim plenitudinem eius a uestimento, et peior scissura fit. Cum interrogatus esset Dominus cur discipuli eius non ieiunarent, respondit carnales adhuc quosque et necdum passionis resurrectionisque sue fide solidatos, non posse seueriora ieiunia et continentie sustinere precepta, ne per austeritatem nimiam, etiam credulitatem, quam habere uidebantur, amitterent; ipsos ergo adhuc discipulos tanquam uetera uestimenta dicit : quibus inconuenienter nouus assuitur, id est aliqua particula doctrine, que ad noue uite temperantiam pertinet; quia si hoc fiat, ipsa doctrina quodammodo scinditur: cuius particula que  ad ieiunium ciborum ualet inopportune traditur, cum illa doceat generale ieiunium non a concupiscentia ciborum tantum, sed ab omni letitia temporalium delectationum, cuius quasi pannum, id est partem aliquam, que ad cibos pertinet, dicit non oportere hominibus adhuc ueteri consuetudini deditis impertiri, quia et illinc quasi conscissio uidetur fieri, et ipsi uetustati non conuenit.

Neque mittunt uinum nouum in utres ueteres, alioquin rumpuntur utres, et uinum effunditur, et utres pereunt: sed uinum nouum in utres nouos mittunt, et ambo conseruantur. Eosdem quoque ueteribus comparat utribus, quos uino nouo, id est spiritalibus preceptis, facilius disrumpi quam id posse continere dicit. Erant autem iam utres noui, cum post ascensum  Domini desiderio consolationis eius orando et sperando innouantur. Tunc enim acceperunt Spiritum sanctum, quo impleti cum linguis omnibus loquerentur, a Iudeis nescientibus, sed tamen uere attestantibus, dictum est quia musto pleni sunt isti. Nouum enim uinum iam nouis utribus uenerat, hoc est, Spiritus sanctus feruor spiritalium corda repleuerat.  Potest et aliter huius sententie allegoria intelligi. Duo autem exempla Saluator posuit: uestimenti et utrium ueterum et nouorum; ueteres debemus intelligere scribas et Phariseos; pannum Noui Testamenti, et uinum nouum precepta euangelica sentienda, que non possunt sustinere Iudei, ne maior scissura fiat. Tale quid et Galate facere  cupiebant, ut cum Euangelio legis precepta miscerent, et in utribus ueteribus uinum nouum mitterent. Sed Apostolus ad eos loquitur : O insensati Galate! quis uos fascinauit ueritati non obedire? Sermo igitur euangelicus apostolis potius quam scribis et Phariseis est infundendus, qui maiorum traditionibus deprauati, sinceritatem preceptorum Christi non poterant custodire. Alia est enim puritas uirginalis anime, et nulla prioris uitii contagione pollute, alie sordes que multorum libidinibus subiacuerunt.  Cauendum ergo doctori est ne anime nondum renouate, sed in uetustate malitie perduranti nouorum mysteriorum secreta committat. Quod si querit aliquis quid inter uinum nouum mystice et uestimentum distet nouum, facile patet  quia uino intus reficimur et inebriamur, uestimento autem forinsecus induimur. Cum uero utrumque ad significantiam uite pertinet spiritalis, uestimentum profecto opera nostra bona que foris agimus, et quibus coram hominibus lucemus, insinuat; uino autem nouo feruor fidei, spei et caritatis, quo in conspectu nostri conditoris in nouitate sensus nostri intus ipsi reformamur, exprimitur. Sequitur Mattheus, ordinem temporum seruans, et dicit:

[Iu.] Hec illo ad eos loquente, ecce princeps unus accessit, et adorabat eum, dicens: Domine, filia mea modo defuncta est; sed ueni, impone manum tuam super eam, et uiuet.  Hunc ergo principem Marcus  et Lucas  dicunt fuisse archisynagogum, et nomine Iairum, procidentem  ad pedes Iesu, et deprecantem pro sanitate filie sue. Quod uero Mattheus archisynagogum non morituram, uel morientem, uel in extremo positam, filiam suam narrat Domino nuntiasse, sed omnino defunctam; illi autem duo, morti iam proximam, nondum tamen mortuam, considerandum est, ne repugnare uideatur, et intelligendum breuitatis causa Mattheum hoc potius dicere uoluisse, rogatum esse Iesum ut faceret quod eum fecisse manifestum est, ut scilicet mortuam suscitaret: attendit enim non uerba patris de filia sua, sed, quod est potissimum, uoluntatem; et talia uerba posuit, qualis uoluntas erat. Ita enim desperauerat, ut potius eam uellet reuiuiscere, non credens uiuam posse inueniri, quam morientem reliquerat. Duo itaque posuerunt quid dixerit Iairus,  Mattheus autem quid uoluerit. Utrumque ergo petitum est a Domino, ut uel morientem saluam faceret, uel mortuam suscitaret: sed cum instituisset Mattheus totum breuiter dicere, hoc insinuauit patrem rogantem dixisse quod et ipsum certum est uoluisse et Christum fecisse. Mystice autem in hac lectione, ubi archisynagogus saluare filiam suam petit, sed pergente ad domum eius Domino, preoccupat hemorrhoissa mulier, et preripit sanitatem; ac deinde filia archisynagogi ad optatam peruenit sanitatem, imo de morte reuocata est ad uitam, salus ostenditur generis humani: que Domino in carne ueniente ita dispensata est, ut primo aliqui ex Isrel ad fidem uenerint, deinde plenitudo gentium  intraret, ac sic omnis Isrel saluus fieret. Quis ergo archisynagogus iste, qui ad Dominum pro filia rogaturus aduenit, melius quam ipse Moses intelligitur? Unde bene Iairus, id est illuminans siue illuminatus, uocatur. Qui accepit uerba uite dare nobis, et per hec ceteros illuminat, et ipse a Spiritu sancto quomodo uitalia et spiritalia docere posset, illuminatus est; qui uidens Iesum, secundum alium euangelistam, procidit ad pedes eius: quia preuidens in spiritu uenturum in carne Deum, humili corde se eius potentie subdidit. Quem ita circa finem seculi hominem incarnandum esse cognouit, ut eternum ante omne seculum Deum existere non dubitaret. Si enim caput Christi Deus, pedes eius quid aptius quam assumpta humanitas, qua terram nostre mortalitatis  tetigit, accipiendi sunt? Et procidere archisynagogum ad pedes Iesu, est legislatorem cum tota progenie patrum mediatorem Dei et hominum longe sibi dignitatis gloria preferendum esse cognoscere, et confiteri cum Apostolo , quia quod infirmum est Dei, fortius est hominibus.  Quid autem archisynagogus ille adorans Dominum, petierit audiamus: Filia, inquit, mea modo defuncta est, sed ueni, impone manum tuam super eam, et uiuet. Filia ergo archisynagogi ipsa est Synagoga, que sola legali institutione composita, quasi unica Moysi nata erat. Unde et in Euangelio Luce ita scriptum est, quia filia unica erat illi fere annorum duodecim, et hec moriebatur. Quam modo defunctam pater ipse conqueritur: quia post nobilem educationem legislatoris  et instructionem prophetarum, postquam ad intelligibiles animos peruenerat, postquam spiritalem Deo sobolem generare debebat, uariorum errorum languore consternata, subito peccatorum morte exstincta est; sed ueniens Redemptor noster, quam mortuam inuenit, dextera sue potentie cito ad uitam reuocauit. Nota quod princeps iste dixit: ueni, impone manum tuam super eam, et uiuet; centurio autem ait: Domine, tantum dic uerbo, et sanabitur puer meus.

Et surgens iehsu sequebatur eum, et discipuli eius. Quia prope est timentibus Deum salutare ipsius , nec obliuiscitur uoces querentium se. Ubi enim aduentus Iesu cum doctoribus suis propinquat, statim ibi mortis exitus et uite patet  introitus.

[u.] Et ecce mulier que sanguinis fluxum patiebatur duodecim annis, accessit retro et tetigit fimbriam uestimenti eius.  Mulier sanguine fluens, sed a Domino curata, Ecclesia est congregata de gentibus; que ingenito carnalium delectationum polluta fluxu, atque a cetu iam fuerat segregata fidelium: sed dum uerbum Dei Iudeam saluare cerneret, illa paratam iam promissamque aliis preripuit spe certa salutem. Notandum quod et archisynagogi duodennis sit filia, et mulier hec ab annis duodecim sanguine fluxerit, hoc est, eodem, quo hec nata sit tempore, illa ceperit infirmari: una enim pene eademque seculi huius etate et Synagoga in patriarchis nasci,  et gentium exterarum natio per orbem cepit idololatrie sanie fedari. Nam et fluxus sanguinis bifariam, hoc est, et super idololatrie pollutione, et super his que carnis ac sanguinis delectatione geruntur, potest recte intelligi. Ergo quandiu Synagoga uiguit, laborauit Ecclesia: defectus illius huius est uirtus, quia illorum delicto salus facta est gentibus.  Nec sine mysterio quod filia prius rogatur, et tamen hemorrhoissa prius sanatur; quia licet patriarche et prophete salutem Hebreorum ante postulauerint, magna tamen fides gentium prius salutis donum impetrauit.  Filia autem principis in ciuitate legis moriens, et in domo in qua unius Dei cultus ac confessio fuit ab eodem Domino resuscitatur. Hec autem mulier sanguine fluens, non in domo,  non in urbe accedit ad Dominum, quia iuxta legem urbibus excludebatur, sed in itinere, ambulante Deo, ut dum pergit ad aliam alia curaretur. Unde dicunt et apostoli: uobis quidem oportebat predicari uerbum Dei; sed quoniam indignos uos iudicastis salute, transgredimur ad gentes . Nec pretereundum quod Marcus Lucasque dicunt hanc eamdem mulierem in medicos erogare substantiam suam, nec ab ullo posse curari. Medicos siue falsos intelligimus theologos, siue philosophos legumque doctores secularium, qui multa de uirtutibus uitiisque subtilissime disputantes, utilia uiuendi credendique instituta se mortalibus dare promittebant: seu certe ipsos spiritus immundos, qui uelut hominibus consulendo sese pro Deo colendos ingerebant; quibus  certatim audiendis gentilitas quanto magis naturalis industrie uires extenderat, tanto minus potuit ab iniquitatis sue sorde purgari. Sed hec ubi populum Iudeorum egrotasse, uerumque de celo cognouit adesse medicum, cepit et ipsa languoris sui sperare, pariter et inquirere remedium. Accedit, et Dominum tangit Ecclesia de gentibus, que ei per fidei ueritatem appropinquat. Accedit autem retro, siue iuxta id quod ipse ait: Si quis mihi ministrat, me sequatur . Et alibi precipitur: Post Dominum Deum tuum ambulabis; siue quia presentem in carne Deum non uidens, peractis temporarie dispensationis sacramentis, iam per fidem cepit eius uestigia subsequi. Tangit autem fimbriam uestimenti, et undam restringit sanguinis, quia beatus et uere mandandus,  qui uel extremam uerbi partem fidei manu tetigit: nam rarus ualde, qui eius uel in pectore recumbere, uel caput mereatur pistica nardo perungere; cum et ille magnus fuerit qui se indignum dicebat eius calceamenta portare: magna et illa que ungere pedes eius et capillis suis tergere promeruit.

Dicebat enim intra se: Si tetigero tantum uestimentum eius, salua ero.  Hec locutio mentis interna fuit, et ex radice fidei processit, et ideo recte salutem promeruit, quia corde creditur ad iustitiam, ore autem confessio fit ; et: Omnis qui inuocauerit nomen Domini, saluus erit . Dixit enim: Si tetigero tantum uestimentum eius, salua ero, si fidem percepero incarnationis eius,  ab omni iniquitate peccatorum meorum mundabor. Credidit, dixit, tetigit.  In his enim tribus speciebus sanitas omnis promeretur, id est in fide, uerbo et opere. Iuxta legem  qui mulierem menstruatam aut fluentem sanguine tetigerit, immundus est; ista ideo tangit Dominum ut sanguinis uitio etiam ipsa curetur.

Et iehsu conuersus, et uidens eam dixit: Confide, filia, fides tua te saluam fecit.  Conuersus a seueritate iusti iudicii ad misericordie sue largitatem, ut ex uasis ire faceret uasa misericordie, et fieret quod ipse promisit per prophetam, dicens: Conuertimini ad me, et ego conuertar ad uos, ait Dominus . uidens eam dixit :  Confide, filia. Quid est quod eam confidere iussit? quia si fidem non haberet, salutem ab eo non quereret; sed robur et perseuerantiam fidei ab ea postulauit, ut ad certam et ueram perueniat salutem: quia qui perseuerauerit in finem, hic saluus erit.  Confide, ait, filia, quia fides tua te saluam fecit. Ideo filia, quia fides tua saluam te fecit. Nec dixit: Quia fides tua saluam te factura est, sed saluam fecit. In eo enim, quod credidisti, iam salua facta es.

Et salua facta est mulier ex illa hora.  Ex hora ergo Dominici aduentus hec mulier sanitatem cepit habere, et quotidie in his qui de infidelitate ad fidem conuertuntur, saluantur, quotidie Domino  augente, qui salui fiant in id ipsum.

Et cum uenisset iehsu in domum principis, et uidisset tibicines, et turbam tumultuantem, dicebat: Recedite.  Usque hodie puella iacet in domo principis mortua, et qui uidentur magistri, tibicines sunt, carmen lugubre canentes. Turba quoque Iudeorum non est turba credentium, sed turba tumultuantium. Quia uero Synagoga letitiam hanc Dominice inhabitationis merito infidelitatis amisit, quasi inter flentes et eiulantes mortua iacet. Nec tamen superna pietas funditus eam interire patitur: quin potius circa finem seculi reliquias eius secundum electionem gratie saluti et uite restituet. Unde apte subiungitur:

Non est enim mortua puella, sea dormit.   Hominibus mortua, qui suscitare nequiuerant, Deo dormiebat. In cuius dispositione et anima recepta uiuebat, et caro resuscitanda quiescebat. Unde mos Christianus obtinuit ut mortui, qui resurrecturi esse non dubitantur, dormientes uocentur, sicut Apostolus: Nolumus, inquit, uos ignorare, fratres, de dormientibus, ut non contristemini, sicut et ceteri, qui spem non habent . Sed et in parte allegorie, cum anima que peccauerit ipsa morietur , tamen ea quam Dominus resuscitandam atque ad uitam eternam preuidit esse futuram, nobis quidem mortua fuisse, sed ei obdormisse dici non incongrue potest.  Sed quia perfidie proprium est, non assensum prebere ueritati, sed  repugnare, blasphemam qualitatem mentis Iudeorum euangelista ostendit, dicens:

Et deridebant eum. Hec irrisio leuitatem et puerilitatem sensus, et lasciuiam morum, et perfidiam animi Iudeorum demonstrat, de quibus scriptum est: Tentauerunt me, et deriserunt, striderunt in me dentibus suis .

Et cum eiecta esset turba, intrauit. Quia uerbum resuscitantis irridere quam credere malebant, merito foras excluduntur, ut pote indigni qui potentiam resuscitantis ac resurgentis mysterium uiderent. Non erant digni ut uiderent mysterium resurgentis, qui resuscitantem indignis contumeliis deridebant. Item moraliter foras turba eiicitur ut puella suscitetur: quia si non prius a secretioribus cordis expellatur  importuna secularium multitudo curarum, anima, que intrinsecus iacet mortua, non resurget; nam dum se per innumeras terrenorum desideriorum cogitationes spargit, ad considerationem sui nullatenus sese colligit. Nec pretereundum arbitror, quod eiecta turba, secundum Luce Euangelium, neminem secum Saluator in domum permisit intrare, nisi Petrum, Iacobum et Ioannem, et patrem et matrem puelle, ut in hoc demonstraret non blasphemis reuelanda esse diuina mysteria, sed fidelibus, non irrisoribus, sed doctoribus, qui potentiam diuini operis honorandam esse scirent, non irridendam, ut fieret quod alibi ipse Saluator ait: Iustificata est sapientia a filiis suis . Quibus post resurrectionem suam ipse dixit: Eritis mihi testes in Hierusalem, et  in omni Iudea, et Samaria, et usque ad ultimum terre . Quid autem Saluator fecerit postquam intrauerit, audiamus, nam sequitur:

Et tenuit manum eius, et surrexit puella.  Tenens ergo manum puelle sanauit eam, quia nisi prius mundate fuerint manus Iudeorum, que sanguine plene sunt, Synagoga eorum mortua non consurget.  Est etiam forma sapientie, in uidue filio cito Ecclesiam credituram, in archisynagogi filia credituros quidem Iudeos, sed ex pluribus pauciores. Bene surrexit, et ambulabat: quemcunque enim peccatis mortuum superne manus miserationis resuscitatura tetigerit, non solum a sordibus et ueterno scelere exsurgere, sed et in bonis continuo proficere debet operibus, uidelicet iuxta Psalmistam:  Ingrediens sine macula, et opera exercens iustitie .

Et exiit fama hec in uniuersam terram illam.  Quia celi enarrant gloriam Dei, et opera manuum eius annuntiat firmamentum, in omnem terram exiuit sonus eorum, et in fines orbis terre uerba eorum . Nam iuxta moralem intellectum tres illi mortui, quos Saluator in corporibus suscitauit, tria genera resurrectionis animarum significant. Et nunc plenius edisseremus que in superiore libro paucis prelibauimus. Siquidem nonnulli consensum male delectationi prebendo, latente tantum cogitatione, peccatis sibi mortem consciscunt; sed tales se uiuificare significans Saluator resuscitauit  filiam archisynagogi nondum foras elatam, sed in domo mortuam, quasi uitium secreto in corde tegentem. Alii non solum noxie delectationi consentiendo, sed et ipsum malum quo delectantur implendo, mortuum suum quasi extra portas efferunt, et hos se, si peniteant, resuscitare demonstrans, suscitauit iuuenem filium uidue extra portas ciuitatis elatum. Et reddidit matri sue , quia resipiscentem a peccati tenebris animam unitati restituit Ecclesie. Quidam uero non solum cogitando uel faciendo illicita, sed et ipsa peccandi consuetudine se quasi sepeliendo corrumpunt; uerum nec ad hos erigendos minor fit uirtus et gratia Saluatoris, si tamen adsint cogitationes sollicite, que super eorum salute, uelut deuote Christo sorores, inuigilant.  Nam ad hoc intimandum resuscitauit Lazarum, quatuor dies in monumento habentem, et sorore attestante iam fetentem; quia nimirum pessima noxios actus solet fama comitari. Notandum autem quod quanto grauior anime mors ingruerit, tanto acrior necesse est, ut resurgere mereatur, penitentis feruor insistat: nam leuiores et quotidiani erratus leuioris penitentie possunt remedio curari. Quod occulte uolens ostendere Dominus, iacentem in conclaui mortuam facillima ac breuissima uoce resuscitat, dicens: Puella, surge; quam etiam ob facilitatem resuscitandi iam mortuam fuisse negauerat. Delatum autem foras iuuenem mortuum, pluribus, ut reuiuiscere debeat, dictis corroborat, cum ait: Iuuenis, tibi dico, surge. Quatriduanus uero mortuus,  ut longa prementis sepulcri claustra euadere posset, fremuit spiritu iehsu, turbauit seipsum, lacrymas fudit, rursum fremuit, ac uoce magna clamauit, Lazare, ueni foras : et sic tandem, qui erat desperatus, discusso tenebrarum pondere, uite est lucique redditus. Sed et hoc notandum quod quia publica noxa publico eget remedio, leuia autem peccata leuiori et secreta queunt penitentia deleri: puella in domo iacens paucis arbitris exsurgit, eisdemque uehementer, ut nemini manifestent, precipitur; iuuenis extra portam, turba multa comitante atque intuente, suscitatur ; Lazarus de monumento uocatus in tantum populis innotuit, ut, ob eorum qui uidere testimonium, plurime Domino turbe cum palmis occurrerent, et  multi propter illum abirent ex Iudeis et crederent in Iesum; quartum uero mortuum, nuntiante discipulo, Dominus audiuit, sed quia qui pro eius excitatione precarentur uiui defuerant: Dimitte, inquit, ut mortui sepeliant mortuos suos , id est, mali malos noxiis laudibus grauent: et quia non adest iustus qui corripiat in misericordia, oleum peccatoris impinguet caput eorum .

Et transeunte inde Iesu, secuti sunt eum duo ceci, clamantes, et dicentes: Miserere nostri, fili Dauid; cum autem uenisset domum, accesserunt ad eum ceci. Transeunte per domum principis Domino Iesu, et pergente ad domum suam, sicut supra legimus: Ascendens nauiculam transfretauit, et uenit in ciuitatem  suam, clamabant duo ceci, dicentes: Miserere nostri, fili Dauid; et tamen non sanati sunt in itinere, non transitorie, ut putant; sed postquam uenit domum suam, accedunt ad eum et intreunt. Domus ergo principis, sicut supra ostendimus, Synagoga est Iudeorum subdita Moysi, Domus Iesu celestis est Hierusalem. Duo ceci duo populi sunt, obseruatione littere, et ritu gentili seu sectis philosophorum obcecati: quia ignari et inscii fuerunt de futuris et inuisibilibus, donec Scripturarum uiam et uestigia Saluatoris consequi meruerunt. Domino ergo per hoc seculum transeunte, et cupiente reuerti in domum suam, secuti sunt eum duo ceci: quia, predicato Euangelio per apostolos, multi ex Iudeis, multi ex gentibus ceperunt sequi  Redemptorem, postulantes ab eo ut luce uere scientie illuminarentur. Sed postquam Saluator, peracto passionis ac resurrectionis sue mysterio, in celum conscenderat, intrauerunt in domum ceci, id est, in unius fidei confessionem, que est uidelicet in catholica Ecclesia, ibique a Saluatore ueraciter illuminati sunt.  Quid autem ipsi ceci clamantes dixerint Saluatori, attendamus: Fili, inquiunt, Dauid, miserere nostri. Misericordiam petebant, qui lumine indigebant. Eisque ueraciter miseretur, quibus lumen fidei et bonorum operum tribuitur. Quod autem dicunt ceci, fili Dauid, audiant Marcion, et Manicheus, et ceteri heretici, qui uetus laniant Instrumentum, et discant Saluatorem appellari filium Dauid; si enim non est natus  in carne, quomodo filius Dauid uocatur?

Et dixit eis iehsu, Creditis quia possum hoc facere uobis?  Fidem eorum ipse noscens interrogat, ut fidem confessio promat, et confessionem uirtus consequatur salusque uirtutem comitetur; quia, ut Apostolus ait: Corde creditur ad iustitiam, ore autem confessio fit ad salutem .

Dicunt ei, Utique, Domine. Tunc tetigit oculos eorum, dicens, Secundum fidem uestram fiat uobis. Per utique foris affirmant quod intus corde credere gestant. Et ideo firma professio tactum meruit diuine pietatis. Secundum, inquit, fidem uestram fiat uobis, hoc est, quia fides iam mentem illuminat, oculorum lucem ipsa uobis restituat.

 Et aperti sunt oculi eorum. Quia secundum prophete sententiam, Omnis qui crediderit in illum, non confundetur. Quia ipse est lux uera que illuminat omnem hominem uenientem in hunc mundum .

Et comminatus est eis iehsu dicens: uidete ne quis sciat. Illi autem abeuntes diffamauerunt eum in tota terra illa.  Et Dominus propter humilitatem fugiens iactantie gloriam, hoc preceperat; et illi, propter memoriam gratie, non possunt tacere beneficium. Nota ergo aliquod inter se iustum [Al., iussum] esse contrarium.

Egressis autem illis obtulerunt ei hominem mutum demonium habentem, et eiecto demonio locutus est mutus.  Homo iste gentilem populum significat,  qui mutus erat, quia confessionem uere fidei in ore non habebat. Nec non et surdus, quia audire legem Dei non consentiebat. Quod enim Grece dicitur magis tritum est sermone communi, ut surdus magis quam mutus intelligatur. Sed mos est Scripturarum indifferenter , uel mutum, uel surdum dicere. Hic ergo homo demonium habebat, qui idololatrie per omnia datus erat. Cum ergo per predicatores sancti Euangelii ad Saluatorem perducebatur, ablato errore gentilitatis, confessionem nominis Dei clarius resonare incipiebat.

Et mirate sunt turbe dicentes: Nunquam sic apparuit in Isrel; Pharisei autem dicebant: In principe demoniorum eiicit demones.  Turba opera Dei confitetur, et dicit nunquam sic apparuisse  in Isrel: in turba nationum confessio est. Pharisei autem, quia negare uirtutem Dei non poterant, opera calumniantur, et dicunt: In principe demoniorum hic eiicit demonia: per suam calumniam usque hodie Iudeorum infidelitatem demonstrant. Hoc de duobus cecis et de muto demonio solus Mattheus ponit: illi enim duo ceci de quibus et alii narrant, non sunt isti, sed tamen simile factum est; ita ut si ipse Mattheus non etiam illius facti meminisset, posset putari hoc quod nunc narrat dictum fuisse etiam ab aliis duobus. Quod commendare memorie diligenter debemus esse quedam facta similia; quod probatur, cum idem euangelista utrumque commemorat, ut si quando talia singula apud singulos inuenerimus, atque in eis contrarium, quod solui non  possit, occurrat, nobis non hoc esse factum, sed aliud simile uel similiter factum.

Et circumibat iehsu omnes ciuitates et castella, docens in synagogis eorum, et predicans Euangelium regni, et curans omnem languorem et omnem infirmitatem.  Cernis quod equaliter et uillis, et urbibus, et castellis, id est, et magnis, et paruis Euangelium predicauerit, ut non consideraret nobilium potentiam, sed salutem credentium. Circumibat ciuitates hoc habens operis quod mandauerat Pater et hanc esuriem, ut doctrina sua saluos faceret infideles. Docebat in synagogis et in uillis Euangelium regni, et post predicationem atque doctrinam curabat omnem languorem et omnem infirmitatem,  ut quibus sermo non suaserat, opera persuaderent. De Domino proprie dicitur, curans omnem languorem et omnem infirmitatem. Nil quippe ei impossibile est.

uidens autem turbas, misertus est eis, quia erant uexati, et iacentes sicut oues non habentes pastorem.  uidit ergo iehsu humanum genus clementie sue pio intuitu, et misertus est ei, quia erat per uarios errores, diabolo ducente, ualde uexatum, nec habebat pastores qui illud in uiam ueritatis dirigerent. Ac ideo ipse constituit ei pastores et rectores, id est, apostolos et successores eorum. Nam et semper necesse est ut oues Christi pastores et doctores habeant. Quia diabolus uelut rugiens leo circumit, semper querens quem deuoret ; nam  quandocunque euenit uexatio gregis, et ouium atque turbarum, pastorum est culpa et uitium magistrorum qui eis succurrere debuerant. Unde sequitur:

Tunc dicit discipulis suis: Messis quidem multa, operarii autem pauci. Rogate ergo Dominum messis, ut eiiciat operarios in messem suam. Messis quidem multa populorum significat multitudinem; operarii pauci, penuriam magistrorum. Et imperat ut rogent Dominum messis, ut eiiciat operarios in messem suam. Isti sunt operarii de quibus Psalmista loquitur. Qui seminant in lacrymis, in gaudio et metent. Euntes ibant et flebant, spargentes semina sua: uenientes autem uenient in exsultatione, portantes manipulos suos . Et ut apertius loquar: Messis multa omnis turba credentium est; operarii  pauci, apostoli, et imitatores eorum, qui mittuntur ad messem.



CAPUT X. Duodecim apostolos premittit, cum potestate sanandi omnem languorem, et omni doctrina, et quod non uenerit pacem mittere, sed gladium, etc.

[I.] Et conuocatis duodecim discipulis suis dedit illis potestatem spirituum immundorum, ut eiicerent eos, et curarent omnem languorem et omnem infirmitatem.  Hec conuocatio apostolorum non illorum electionis ac studii, sed diuine erat dignationis ac gratie, ut in apostolatum uocarentur: unde et eis alibi dicit: Non uos me elegistis, sed ego elegi uos ; fecitque ut essent duodecim numero, certi utique gratia mysterii: ut uidelicet mundi salutem, quam uerbo predicarent, suo quoque numero commendarent;  ter etenim quaterni duodecim faciunt, et ter quaterni ad predicandum sunt missi apostoli ut per uniuersas quadrati orbis plagas baptizarent gentes in nomine Patris, et Filii, et Spiritus sancti . Unde et de ciuitate sancta Hierusalem descendente de celo a Deo scriptum est, quia erant ei ab oriente porte tres, et ab aquilone porte tres, et ab Austro porte tres, et ab occasu porte tres. Ubi figuraliter ostendebatur quia, predicantibus apostolis apostolorumque successoribus, cuncte per orbem nationes in fide sancte Trinitatis Ecclesiam essent ingressure. In quo etiam sacramento ita quondam filii Isrel circa tabernaculum castrametabantur, ut ex omni parte per quadrum terne  tribus manerent. Quia primitiua nimirum Ecclesia que erat in Iudea, undique per circuitum sui credentibus toto orbe nationibus spiritalia Deo castra rat in fide et confessione sancte Trinitatis fixura. Porro in eo quod dicit: Dedit illis potestatem spirituum immundorum, ut eiicerent eos, etc., ostendit quod benignus et clemens Dominus ac magister non inuidet seruis atque discipulis uirtutes suas; et sicut ipse curauerat omnem languorem et omnem infirmitatem, sic apostolis suis tribuit potestatem. Sed multa distantia est inter habere et donare, et accipere: iste, quodcunque agit, potestate Domini agit; illi, si quid faciunt, imbecillitatem suam et uirtutem Domini confitentur, dicentes: In nomine Domini Iesu surge et ambula .

 Duodecim autem apostolorum nomina hec sunt. Catalogus autem apostolorum ideo in Euangelio ponitur, ut extra hos, qui pseudoapostoli sunt futuri, excludantur: et ut significetur quod nomina eorum simul et illorum qui eorum doctrinam et fidem sequuntur, in libro uite scripta contineantur.

Primus Simon, qui dicitur Petrus, et Andreas frater eius. Primus scribitur Simon, cognomento Petrus, ad distinctionem alterius Simonis, qui appellatur Chananeus, de uico Galilee Chana, ubi Dominus aquas in uinum conuertit. uoluit enim Dominus apostolorum principem prius aliud uocari, ut ex ipsa commutatione nominis sacramenti uiuacitas commendaretur. Idem ergo Latine Petrus quod Syriace Cephas; et in utraque lingua nomen a petra deriuatum  est, haud dubium quin illa de qua Paulus ait: Petra autem erat Christus . Nam sicut lux uera Christus donauit apostolis ut lux mundi uocentur, sic et Simoni, qui credebat in petram Christum Petri largitus est nomen. Cuius alias alludens etymologie, dixit: Tu es Petrus et super hanc petram edificabo Ecclesiam meam . uiolenter ergo quidam, Latino uel Greco nomini Hebream querentes , dicunt Petrum dissoluentem, siue discalciantem, uel agnoscentem interpretari; cum ipsa lingua Hebrea, P litteram omnino non sonans, Hebreum hoc nomen non esse testetur: abusiue enim Fethrum pro Petro, sicut et Faulum et Filatum, pro Paulo et Pilato scribentes, uiolenter ficto nomini falsam interpretationem subnectunt. Simon autem obediens interpretatur.  Porro Andreas nomen Grecum est, , id est a uiro uirilis appellatur. Quibus recte uocabulis apostolorum primi decorantur, qui mox ut illum Agnum Dei dictum a Ioanne cognouerunt, eum uidere et audire curarunt. Quod uero Simon ponens merorem, uel audiens tristitiam interpretatur, illi tempori congruit quando, post resurrectionem uiso Domino, uel mortis illius uel sue negationis merorem deposuit, sed sue confestim mortis tristitiam audiuit, dicente Domino: Cum autem senueris, extendes manus tuas, et alius te cinget et ducet quo non uis .

Iacobus Zebedei, et Ioannes frater eius.  Iacobum quoque appellauit Zebedei, quia et alius sequitur  Iacobus Alphei. Et apostolorum paria utraque [Al., iuga] consociat. Iungit Petrum et Andream, fratres non tam carne quam spiritu. Iacobum et Ioannem qui, patrem corporis relinquentes, uerum Patrem secuti sunt.  Iacobus sane et Ioannes, qui ob eximium uirtutis et animi culmen filii tonitrui, hoc est Boanerges, siue, ut emendatius scribitur, et Beneragam, ut Syriacum Euangelium habet, [Figure: [Hebrew text] 2Kb] benai regesi sunt a Domino cognominati, ut in Euangelio Marci scriptum est. Nec frustra; quorum unus e celestibus intonans, uocem illam theologicam, quam nemo prius edere nouerat, emisit: In principio erat uerbum, et uerbum erat apud Deum, et Deus erat ueroum, etc. . Que tanto robore grauida reliquit, ut si aliquanto plus intonare  uoluisset, nec ipse capere mundus posset. Sed et ambo sepe seorsum et in montem a Domino duci et aliquando sonum de nube terrificum percipere meruerunt: Hic est Filius meus dilectus. Prisca quoque nomina meritis aptissima gestarunt: Iacobus enim supplantator, Ioannes in quo est gratia uel Domini gratia dicitur: nam ille et carnis curam, Domino uocante, supplantare, et ipsam carnem, Herode trucidante, gauisus est contemnere; iste ob amoris precipui gratiam, quam uirginali gloria meruerat, super Redemptoris sui pectus in cena recubuit.

Philippus et Bartholomeus. Philippus os lampadis interpretatur, et recte: quia uocatus a Domino, mox inuento Nathaneli lumen quod agnouerat  predicauit, dicens: Quem scripsit Moyses in lege et prophete, inuenimus Iesum, filium Ioseph a Nazareth , et post modum quod se de lumine minus scire sentiebat, suppliciter quesiuit, Domine, inquiens, ostende Patrem, et sufficit nobis . Bartholomeus Syrum est, non Hebreum, et interpretatur filius suspendentis aquas, hoc est, Filius Dei qui predicatorum suorum mentes ad celestia contemplanda suspendit, ut quo celsa liberius peruolant, eo terrenorum corda feracius dictorum suorum guttis inebrient. Unde bene Moyses de Ecclesia mystice disserens ait: Quia non est terra, ad quam ingredimini possidendam, similis terre Aegypti, de qua existis, ubi iacto semine in hortorum morem aque ducuntur irrigue, sed de celo pluuias exspectans,  quam Deus suus inuisit omni tempore . Secularis enim sapientia quasi coluber per humum serpit, diuina autem de celestibus intonat.

Thomas et Mattheus publicanus.  Ceteri euangeliste in coniunctione nominum primum ponunt Mattheum, et postea Thomam, et publicani nomen non ascribunt, ne antique conuersationis recordantes, suggillare euangelistam uideantur. Iste uero, ut supra diximus, et post Thomam se ponit, et publicanum appellat, ut ubi abundauit peccatum, superabundaret gratia.  Thomas abyssus, uel geminus, inde Grece appellatur: quia quo ceteris diutius dubitauit, eo Dominice resurrectionis ueritatem altius didicit. De quo pulchre Paulinus, Nole antistes, cecinit:

 Hic dubius gemino Didymus cognomine Thomas
Adiacet, hunc Christus pauide cunctamine mentis
Pro nostra dubitare fide permisit, ut et nos
Hoc duce firmati, Dominumque Deumque trementes
uiuere post mortem uero fateamur Iesum
Corpore, uiua sue monstrantem uulnera carnis.

Mattheus donatus dicitur, uidelicet quia magno Domini munere de teloneario publicano in apostoli est et euangeliste delegatus officium.

Iacobus Alphei, et Thaddeus. Iacobus quidem Alphei ipse est qui in Euangelio frater Domini nominatur: quia Maria, uxor Alphei, soror fuit Marie matris Domini, quam Mariam Cleophe Ioannes euangelista cognominat, fortasse quia uel idem Alpheus  etiam Cleophas dictus est, uel ipsa Maria, defuncto post natum Iacobum Alpheo, Cleophe nupsit. Cui Simeonem filium genuisse, eumque consobrinum Domini existentem, eo quod Cleophas frater fuerit Ioseph, Hierosolyme post Iacobum rexisse Ecclesiam, historia ecclesiastica tradit: siue hic apostolus Simon, seu quilibet alius Simeon fuerit. Quod uero Iacobus merito filius Alphei, id est docti, sit cognominatus ipsi testantur apostoli, qui eum post Domini passionem statim Hierosolymorum ordinauerunt episcopum quia et ante sanguinis effusionem uerus etiam ipse carnalis desiderii sit supplantator, testatur Hegesippus, uicinus apostolorum temporum historicus. »Suscepit, inquiens, Ecclesiam Hierosolyme post apostolos frater Domini Iacobus,  cognomento Iustus. Multi quidem Iacobi uocabantur, hic sanctus uocatus fuit: uinum et siceram non bibit, carnem nullam comedit, nunquam attonsus est, neque unctus est unguento, neque usus est balneo. Huic soli tum [soli licitum] erat ingredi sancta sanctorum, siquidem uestibus laneis non utebatur, sed lineis, solusque ingrediebatur in templum, et fixis genibus pro populo deprecabatur in tantum, ut camelorum duritiem eius traxisse genua crederentur.«  Thaddeus autem apostolus, qui ab euangelista Luca Iudas Iacobi dicitur et alibi appellatur Libbeus, quod interpretatur corculus, id est cordis cultor, credendumque est eum fuisse , sicut Simon Petrus et filii Zebedei Boanerges ex firmitate et magnitudine fidei  nominati sunt. Erat enim frater Iacobi fratris Domini, ut ipse in Epistola sua scribit. Unde etiam ipse frater Domini uocabatur, attestantibus ciuibus ipsius qui de uirtutibus eius stupentes aiebant: Nonne iste est faber filius Marie, frater Iacobi, et Ioseph, et Iude, et Simonis? 

Simon Chananeus, et Iudas Scariothes, qui tradidit eum. Et hos cum additamento posuit ad distinctionem Simonis Petri et Iude Iacobi: Simon autem Chananeus a Chana uico Galilee cognomen accepit. Quod euangelista Lucas cum interpretatione posuit, Simon zelotes, Chana quippe zelus, Chananeus dicitur , id est emulator. Iudas autem Scarioth aut a uico in quo ortus est, aut ex tribu Isachar presagium sue damnationis uocabulum  sumpsit: Isachar quippe, quod dicitur merces, pretium proditionis insinuat; Scarioth autem, quod memoria mortis interpretatur, arguit eum non repente persuasum, sed meditatum diutius Dominice traditionis patrasse flagitium.  Qui non per imprudentiam, sed per prouidentiam inter apostolos eligitur. Quanta enim est ueritas, quam nec aduersarius minister infirmat? Quanta moralitas Domini, qui periclitari apud nos iudicium suum quam affectum maluit? Susceperat enim hominis fragilitatem et ideo nec has partes recusauit fragilitatis humane. uoluit deseri, uoluit prodi, uoluit ab apostolo suo tradi, ut tu a socio desertus, a socio proditus, modeste feras tuum errasse iudicium, perisse beneficium.

 [II.] Hos duodecim misit iehsu, precipiens et dicens eis.  Animaduertendum est quod Scriptura euangelica et apostolica non solos illos duodecim appellat discipulos eius, sed omnes qui in eum credentes magisterio eius ad regnum celorum erudiebantur. Ex quorum multitudine elegit duodecim, quos apostolos nominauit, sicut Lucas commemorat.  Duodecim ergo discipulos Dominus iehsu misit ad predicandum, quia multis figurarum indiciis eodem numero ipsi antea prenotati sunt aptissimi esse ad dispensandum diuina mysteria. Hi enim sunt duodecim filii ueri Iacob ; hi duodecim principes plebis Isrel ; hi duodecim fontes reperti in Elim ; hi duodecim castra de Ramesse usque Sina ; hi duodecim lapides  in ueste sacerdotis ; hi duodecim panes propositionis ; hi duodecim exploratores missi a Moyse ; hi duodecim duces populi terram ingressi ; hi duodecim lapides altaris ; hi duodecim lapides de Iordane eleuati ; hi duodecim lapides in eumdem allati ; hi duodecim duces Salomonis ; hi duodecim boues sub mari eneo ; hi duodecim leunculi in throno Salomonis ; hi duodecim stelle in corona sponse ; hi duodecim fundamenta ; hi duodecim porte ciuitatis Dei ; hi duodecim menses anni ; hi duodecim hore diei; isti sunt sagitte misse de manu potentis in corda inimicorum regis . Per hos Pacificus noster debellauit  mundi principem, et uasa eius diripuit. Quid ergo eis tunc precipiens dixerit, audiamus:

In uiam gentium ne abieritis, et in ciuitates Samaritanorum ne intraueritis. Sed potius ite ad oues que perierunt domus Isrel.  Non est contrarius locus iste ei precepto quod postea dicitur: Euntes docete omnes gentes, baptizantes eos in nomine Patris, et Filii, et Spiritus sancti . Quia hoc ante resurrectionem preceptum est, et oportebat primum aduentum Christi annuntiari Iudeis, ne iustam haberent excusationem, dicentes ideo se Deum reiecisse quia ad gentes et ad Samaritanos apostolos miserit. Ut scilicet prius a Iudea apostolorum repulsa predicatio, tunc nobis in adiutorium fieret, cum hanc illa ad damnationis sue testimonium superba  repulisset.  Ut dum illa conuerti uocata renueret, predicatores sancti ad uocationem gentium per ordinem uenirent. Quatenus Redemptoris nostri predicatio, a propriis repulsa, gentiles populos quasi extraneos quereret, et quod Iudee fiebat in testimonium, hoc gentibus gratie esset incrementum  Iuxta tropologiam uero precipitur nobis, qui Christi censemur nomine, ne in uia gentium et hereticorum ambulemus errore, ut quorum religio separata sit, separetur et uita.  Imo magis satagamus ut quicunque nostrum, id est fidelium, graui delicto ab Ecclesie domicilio recesserint, per penitentie lamentum iterum ad ipsam redeant.

Euntes predicate, dicentes: Quia appropinquat regnum  celorum.  Appropinquare dicitur regnum celorum, per collatam nobis fidem inuisibilis creatoris, non aliqua motione elementorum. Quia enim peccanti homini dictum est: Terra es, et in terram ibis : hoc ergo quisque est quod diligit, contra iustus celum est, qui Deum in se portat, et celestia diligit. Deus quippe qui incircumscriptus, et illocalis, et ubique presens uirtute, non corpore est, localiter tamen in suis ambulat sanctis, sicut dicit: Inhabitabo et inambulabo in illis . Ipsique taliter terreni homines efficiuntur celestes angeli. Talibus enim Dominus dicit: Regnum Dei intra uos est ; et ita demum celi uocari possunt, qui eum fide retinent et diligunt caritate. Et quibus idem promittit Filius quod cum  Patre et Spiritu sancto ad eos ueniat, et apud eos faciat mansionem. Recte enim celi uocantur, in quibus Deus presidet.

Infirmos curate, mortuos suscitate, leprosos mundate, demones eiicite: gratis accepistis, gratis date. Ne hominibus rusticanis, et absque eloquii uenustate, indoctis et illitteratis nemo crederet, regna celorum pollicentibus dedit potestatem infirmos curare, leprosos mundare, demones eiicere, et cetera uirtutum opera facere, ut magnitudinem promissorum probaret magnitudo signorum, fidemque uerbis daret uirtus ostensa, et noua facerent qui noua predicarent. Unde nunc quoque cum fidelium numerositas excreuit, intra sanctam Ecclesiam multi sunt qui uitam uirtutum tenent et signa uirtutum non habent;  quia frustra miraculum foras ostenditur, si deest quod intus operetur.  Nam iuxta magistri gentium uocem, lingue in signum sunt infidelibus, non fidelibus; attamen sancta Ecclesia quotidie spiritaliter facit quod tunc per apostolos corporaliter faciebat. Nam infirmos curat, cum per sacerdotes suos oleo sacrato infirmantes perungit, in nomine Domini, simul et orationem pro eis ad Deum fundens ut recipiant sanitatem: nec non in cetera turba fidelium idem facere solet, cum quoslibet a statu boni operis infirmari conspicit, pia exhortatione atque exemplo eos ad statum pristinum reparare satagit. Mortuos quoque suscitat, cum uel infideles ad fidem conuocat, uel peccatis mortuos ad penitentiam et ad exercitium uirtutum excitat. Leprosos  mundat, cum uariis errorum maculis aspersos ad unitatem fidei et ad puritatem ueritatis deducere non cessat. Demones eiicit, cum per exorcismi gratiam ab obsessis hominibus eos expellit, nec in illorum mentibus malignos spiritus dominari permittit.  Sed quia semper dona spiritalia, si merces media sit, uiliora fiunt, adiungitur auaritie condemnatio. Gratis, inquit, accepistis, gratis date. Ac si aperte dicat: Ego magister et Dominus absque pretio hoc tribui uobis, et uos sine pretio date, ne Euangelii gratia corrumpatur.

[III.] Nolite possidere aurum, neque argentum, neque pecuniam in zonis uestris, non peram in uia, neque duas tunicas, neque calceamenta, neque uirgam. Dignus  est enim operarius cibo suo. Consequenter hec precipit euangelizatoribus ueritatis, quibus ante dixerat: Gratis accepistis, gratis date. Si enim hec predicent, ut pretium non accipiant, superflua est auri, argenti nummorumque possessio. Nam si habuissent aurum et argentum, uiderentur non causa hominum salutis, sed lucri causa predicare. Neque es in sacculis: qui diuitias detruncauerat propemodum, et necessaria uite amputat, ut apostoli, qui instituebant omnia prouidentia gubernari, seipsos ostenderent nichil cogitare de crastino. Non peram in uia: ex hoc precepto arguit philosophos, qui uulgo appellantur Bactroperite, quod contemptores seculi, et omnia pro nichilo ducentes cellarium secum uehant. Neque duas tunicas: in duabus tunicis uidetur mihi duplex  ostendere uestimentum; non quod in locis Scythie glaciali niue rigentibus una quis tunica debeat esse contentus; sed quo in tunica uestimentum intelligamus, ne alio uestiti aliud nobis futurorum timore seruemus. Neque calceamenta: et Plato precipit duas corporis summitates non esse uelandas, nec assuetam fieri debere mollitiem capitis et pedum; cum hec habuerint firmitatem, cetera robustiora sunt. Neque uirgam: qui Dei habemus auxilium, baculi presidium cur queremus? Et quia quodammodo nudos et expeditos ad predicandum apostolos miserat, et dura uidebatur esse conditio magistrorum, seueritatem precepti sequenti sententia temperauit, dicens: Dignus est operarius cibo suo. Tantum, inquit, accipite, quantum in uictu et uestitu uobis necessarium  est. Unde et Apostolus replicat de se: Habentes uictum et uestitum, his contenti sumus. Et in alio loco: Communicet autem is qui catechizatur uerbo ei qui catechizat se in omnibus bonis. Ut quorum discipuli metant spiritalia, consortes eos faciant carnalium suorum, non in auaritia, sed in necessitate.

Considerandum nobis est, quod uni nostro operi due mercedes debentur, una in uia, altera in patria; una que nos in labore sustentat, alia que nos in resurrectione remunerat, in uisione ipsius ueritatis letificans.  Hec historice dixerimus, ceterum secundum anagogen non licet magistris et aurum, et argentum, et pecuniam, que in zonis est, possidere. Aurum sepe legimus pro sensu, argentum  pro sermone, es pro uoce. Hec nobis non licet ab aliis accipere, sed data a Domino possidere: neque hereticorum et philosophorum peruerseque doctrine suscipere disciplinas; non seculi pondere premi, neque duplici esse animo, neque pedes nostros mortiferis uinculis alligari, sed sanctam terram ingredientes esse nudos. Neque habere uirgam que uertatur in colubrum, id est, non in aliquo presidio carnis inniti; quia istiusmodi uirga et baculus arundineus est, quem si paululum presseris, frangitur, et manum transforat incumbentis.

 Solet autem queri quomodo Mattheus et Lucas commemorauerint dixisse Dominum discipulis ut ne uirgam ferrent, cum dicat Marcus et precipit  ne quid tollerent in uia nisi uirgam tantum.  Quod ita soluitur, ut intelligamus sub alia significatione dictam uirgam, que secundum Marcum ferenda est, et sub alia illam que secundum Mattheum et Lucam non est ferenda, sicut sub alia significatione intelligitur tentatio, de qua dictum est: Deus neminem tentat , et sub alia dictum est: Tentat uos Dominus Deus uester, ut sciat si diligatis eum. Illa seductionis est, hec probationis. Utrumque ergo accipiendum est a Domino apostolis dictum, et ut nec uirgam ferrent, et ut non nisi uirgam ferrent. Cum enim secundum Mattheum diceret eis: Nolite possidere aurum neque argentum, et cetera, continuo subiecit: Dignus est enim operarius cibo suo.

Unde satis ostendit cur eos hec possidere ac ferre  noluerit: non quo necessaria non sint sustentationi huius uite, sed quia sic eos mittebat, ut eis hec deberi monstraret ab illis quibus Euangelium credentibus annuntiarent. Claret autem non ita precepisse Deum, tanquam euangeliste uiuere aliunde non debeant quam eis prebentibus quibus annuntiant Euangelium. Alioquin contra hoc preceptum fecit Apostolus , qui uictum de manuum suarum laboribus transigebat, ne cuiquam grauis esset; sed potestatem dedisse, in qua scirent sibi ista deberi. Cum autem a Domino aliquid imperatur, nisi fiat, inobedientie culpa est; cum autem potestas datur, licet cuique non uti, et tanquam de iure suo cedere.

Hoc ergo ordinans Dominus, quod eum ordinasse dicit Apostolus, his qui Euangelium annuntiant, de  Euangelio uiuere; illa Apostolus loquebatur, ut securi non possiderent, neque portarent huic uite necessaria, nec magna, nec minima: ideo posuit nec uirgam, ostendens a fidelibus suis omnia deberi ministris suis, nulla superflua requirentibus: ac per hoc addendo: Dignus est operarius cibo suo, prorsus aperuit et illustrauit unde hec omnia loqueretur.

Hanc ergo potestatem uirge nomine significauit, cum dixit: Ne quid tollerent in uia, nisi uirgam tantum, ut intelligatur quia per potestatem a Domino acceptam, que uirge nomine significata est, etiam que non portantur non deerunt. Hoc et de duabus tunicis intelligendum est, ne quisquam eorum, preter eam quam esset indutus, aliam portandam putaret,  sollicitus ne opus esset, cum ex illa potestate posset accipere. Proinde Marcus dicendo calceari eos sandaliis uel soleis, aliquid hoc calceamentum mystice significationis admonet, ut pes neque tectus sit, nec nudus ad terram, id est, nec occultetur Euangelium, nec terrenis commodis innitatur. Et quod non portari uel haberi duas tunicas, sed expressius indui prohibet, dicens: Et ne induerentur duabus tunicis; quid eos admonet, nisi non dupliciter, sed simpliciter ambulare?

Tanta ergo predicatori in Deo debet esse fiducia, ut presentis uite sumptus quamuis non preuideat, tamen sibi hos non deesse certissime sciat; ne dum mens eius occupatur ad temporalia, minus aliis preuideat eterna. Cui etiam, Luca attestante,  per uiam neminem salutare conceditur, ut sub quanta festinatione iter predicationis pergere debeat, ostendatur. Hec si quis Euangelii uerba per allegoriam enucleatius uelit intelligi, in auro sensum secularis sapientie, in argento rhetorice artis facundiam significatam accipiat: in pecunia uero zone inclusa sapientiam occultatam. Qui igitur sapientie uerbum habet, sed hoc erogare proximo negligit, quasi pecuniam in zona ligatam tenet; unde scriptum est: Sapientia abscondita, et thesaurus occultatus, que utilitas in utrisque? 

Quid uero per opera, nisi onera seculi? Et quid hoc loco per calceamenta, nisi mortuorum operum exempla signantur? Qui ergo officium predicationis suscepit dignum, non est ut onus secularium negotiorum  portetur, ne dum hoc eius colla deprimit, ad predicanda celestia non assurgat. Nec debet stultorum operum exempla conspicere, ne sua opera quasi ex mortuis pellibus credat munire. Omnis uero qui salutat in uia, ex occasione salutat itineris, non ex studio obtinende eiusdem salutis. Qui igitur non amore eterne patrie, sed premiorum ambitu, salutem audientibus predicat, quasi in itinere salutat, quia ex occasione, et non ex intentione salutem audientibus exoptat.

In quamcunque ciuitatem aut castellum intraueritis, interrogate quis in ea dignus sit, et ibi manete donec exeatis.  Super ordinatione episcopi et diaconi Paulus loquitur: Oportet autem et testimonium eos habere bonum ab his qui foris sunt. Apostoli nouam  intreuntes urbem scire non poterant quis, qualis esset; ergo hospes legendus est populi, et iudicio uicinorum, ne predicationis dignitas suscipientis infamia deturpetur. Cum uniuersis debeant predicare, hospes unus eligitur, non magnum tribuens beneficium ei qui apud se mansurus est, sed accipiens. Hoc enim dicitur: Quis in ea dignus est, ut magis se nouerit accipere gratiam quam dare.  Quod autem dicit: Et ibi manete, donec exeatis, dat constantie gererale mandatum, ut hospitalis necessitudinis iura custodiant, alienum a predicatione regni celestis astruens cursitare per domos, et inuiolabilis hospitii iura amittere. Nec otiose secundum Mattheum domus quam ingrediantur apostoli,  legenda decernitur, ut mutandi hospitii necessitudinisque uiolande causa non suppetat.

Intrantes autem in domum, salutate eam, dicentes: Pax huic domui: Et siquidem fuerit domus digna, ueniet pax uestra super eam. Si autem non fuerit digna, pax uestra ad uos reuertetur. Occulte salutationem Hebraici ac Syri sermonis expressit.  Quod enim dicitur et Latine Aue, Hebraico Syriacoque sermone appellatur salomiach, siue salomalach, id est, Pax tecum. Quod autem precipit tale est: Intreuntes in domum, pacem imprecamini hospiti, et quantum in uobis est, discordie bella sedate. Si autem orta fuerit contradictio, uos mercedem habebitis de oblata pace; illi bellum, quod habere uoluerunt, possidebunt.  Pax enim, que ab  ore predicatoris offertur, aut requiescit in domo, si in ea fuerit filius pacis, aut ad eumdem predicatorem reuertitur; quia aut erit quisque predestinatus ad uitam, et celeste uerbum sequitur quod audit; aut si nullus audire uoluerit, ipse predicator sine fructu non erit; quia ad eum pax reuertitur, quoniam ei a Domino pro labore sui operis recompensatur.

Et quicunque non receperit uos, neque audierit sermones uestros, exeuntes foras, de domo uel ciuitate, excutite puluerem de pedibus uestris.  Puluis excutitur de pedibus in testimonium laboris sui, quod ingressi sunt ciuitatem et predicatio apostolica usque ad illos peruenerit; siue excutitur puluis, ut nichil ab eis accipiant, ne ad uictum quidem necessarium, qui Euangelium spreuerint.  Hoc enim  iubentur facere, aut ad contestationem laboris terreni, quem pro illis inaniter susceperant, aut ut ostenderent usque adeo se ab ipsis nichil terrenum querere, ut etiam puluerem de terra eorum non sibi paterentur adherere. Aliter, pedes discipulorum ipsum opus incessumque predicationis significant; puluis uero, quo asperguntur, terrene leuitas est cogitationis, a qua etiam ipsi summi doctores immunes esse nequeunt, cum pro auditoribus solliciti salubribus curis incessanter intendunt, et quasi per itinera mundi, imo uix calcaneo terre puluerem legunt. Qui ergo receperint uerbum, ipsi afflictiones curasque doctorum, quas pro se tolerabant, in argumentum sibi uertunt humilitatis: qui uero spreuerint doctrinam docentium, sibi labores et pericula, tediumque  sollicitudinum ad testimonium damnationis inflectunt. Et ipse est puluis qui in Euangelii contemptores extergi, et a quo per bonos auditores euangelistarum iubentur pedes ablui, imo per ipsum Saluatorem narrantur abluti.

Amen dico uobis, tolerabilius erit terre Sodomorum et Gomorrheorum, in die iudicii, quam illi ciuitati.  Quia ipsi unam legem tantum, hoc est, nature, spernebant. Iudei uero simul et nature et littere legem contempserunt, et prophetarum dictis non crediderunt, nec apostolorum predicationem receperunt. Notandum quoque quod Sodomite inter tot carnis animeque flagitia, quibus insatiabiliter ardebant, inhospitales quoque, Ezechiel attestante  , fuerunt; sed nulli apud eos tales hospites quales apud Iudeos prophete, quales apostoli reperti sunt. Et Lot quidem aspectu et auditu iustus erat , non aliquid tamen docuisse, nulla ibi fecisse signa perhibetur. Atque ideo cui multum datum est, multum queritur ab eo : potentesque potenter tormenta patientur. Ergo sicut inter iustos diuersa retributio est, ita et inter peccatores diuersa supplicia sunt.

Ecce ego mitto uos sicut oues in medio luporum. Ecce, inquit, ego mitto uos, id est, ego qui uos presciui et elegi de mundo, qui uos docui, qui ea que uobis uentura sunt, omnia noui, qui etiam uobis laborantibus condignam mercedem restituam in futuro, ipse uos secundum nomen uestrum ex discipulis  missos faciam, apostoli enim missi interpretantur: Ecce, ait, mitto uos sicut oues in medio luporum; quia ergo oues mee estis, uolo ut mansuetudinem et humilitatem habeatis, nec propter seditionem et minas persecutorum patientiam et constantiam uestram perdatis.  Lupos scribas et Phariseos uocat, qui sunt clerici Iudeorum.  Notandum autem quod sententia Domini secundum Mattheum congruit illi sententie secundum Ioannem, qua dicitur: Sicut misit me Pater, et ego mitto uos ; Pater Filium misit, qui hunc pro redemptione generis humani incarnari constituit, quem uidelicet in mundum uenire ad passionem uoluit, sed tamen amauit Filium, quem ad passionem misit. Electos uero apostolos Dominus non ad mundi  gaudia, sed sicut ipse missus est, ad passiones in mundum misit. Sicut ergo amatur Filius a Patre, et tamen ad passionem mittitur, ita et discipuli amantur a Domino, qui tamen ad passionem mittuntur in mundum. Quod enim dicit: Ecce ego, auctoritas et fortitudo Deitatis hominibus est. Ego enim Deus uos homines mitto. Qui enim misi prophetas patribus uestris, uos Iudeis atque gentilibus pariter mitto. Et notandum quod uno eodemque tempore atque precepto instruuntur quomodo inter infideles Iudeos atque gentiles agant. Sicut oues in medio luporum. Contraria sunt ista sibi animalia, ut alia ab aliis deuorentur. Sed bonus pastor lupos gregi suo timere non nouit. Ideoque isti discipuli non in predam, sed ad gratiam diriguntur, quatenus seruantes  innocentie sensum, malitie morsum non habeant. Quia qui locum predicationis suscipit, mala inferre non debet, sed tolerare.

Estote ergo prudentes sicut serpentes, et simplices sicut columbe.  Ut per prudentiam deuitent insidias, per simplicitatem non faciant, serpentis astutia ponitur in exemplum. Quia toto corpore occultat caput, et illud in quo uita est, protegit; ita et nos toto periculo corporis caput nostrum, quod est Christus, custodiamus.  Item prudentia dicitur esse serpentis, quod obturat aures suas, ne audiat incantantes. Querunt enim uenena que sunt in capitibus serpentum ad medicamentum: at illa, hoc presentiens, caput intra spiras corporis uolutum  abdit, et unam aurem petre apponit, alteram cauda occludit: ita uir apostolicus omnem uitam suam quasi in circulis temporum complexam, circa principalem partem anime ponit: et ut ipsa illesa fiat, Christo adiuuante, qui est petra, et subtili Scripturarum documento eam imbuente, quod cauda significat, nimium satagit.

Incantantes autem sunt qui uoluptates corporis persuadent, et peccantes blande leniterque fouent, ut uigorem mentis in ipsis emolliant. Item alia prudentia fertur serpentis, quod quando squamis et putredine ac lepra aggrauatur, in petrarum scissuram ingrediatur, aut per foramen angustum, ut exuat se tunica ueteri, et que illi nocent deponat, sicque sana euadat.

 Hoc enim proprie Christianorum est, ut per penitentie stricturam exuant ueterem hominem cum actibus eius, qui tenet in se lepram peccati et induant nouum, qui secundum Deum creatus est in iustitia et sanctitate ueritatis , qui nescit corruptionem culpe. Simplicitas columbarum expressius sancti specie demonstratur; unde dicit et Apostolus: Malitia paruuli estote , cuius species genuine simplicitatis in superioribus ad moralitatem interpretati sumus.

Cauete autem ab hominibus. Nunc demonstrat quos antea lupos appellauerit. Homines enim sunt iidem qui et lupi: quia peccatores sunt et fragiles, sed tamen feroces.

Tradent enim uos in conciliis, et in synagogis suis  flagellabunt uos, et ad presides et ad reges ducemini propter me, in testimonium illis et gentibus.  Hec quippe Iudaice genti uel sola uel maxima causa exitii fuerat, quia post Domini Saluatoris occisionem, nominis quoque eius precones simul et confessores impia crudelitate uexauit. Quod autem Lucas dixit Dominum dixisse ad apostolos: Continget autem uobis in testimonium; et Mattheus: In testimonium illis et gentibus, significat persecutionem nominis Christi non solum Iudeis et gentibus eorum malitie, sed etiam ipsis apostolis fieri in testimonium ipsorum innocentie. Testimonium uidelicet quorum fit, nisi eorum qui aut persequendo mortes inferunt, aut uidendo non imitantur? Mors quippe iustorum bonis in adiutorium est, malis in testimonium, ut  inde peruersi sine excusatione pereant, unde electi exemplum capiunt ut uiuant. Sed auditis tot terroribus turbari poterant infirmorum corda, atque ideo consolatio adiungitur, cum protinus subinfertur:

Cum autem tradent uos, nolite cogitare quomodo aut quid loquamini. Dabitur enim uobis in illa hora quid loquamini. Non enim uos estis qui loquimini, sed Spiritus Patris uestri qui loquetur in uobis. Ac si aperte membris suis infirmantibus dicat: Nolite terreri, nolite pertimescere; uos ad certamen acceditis, sed ego prelior:  uos uerba editis, sed ego sum qui loquor. Cum ergo propter Christum ducamur ad iudices, uoluntatem tantum nostram pro  Christo debemus offerre. Ceterum ipse Christus, qui in nobis habitat, loquetur pro se, et Spiritus sanctus in respondendo gratiam ministrabit.

Tradet autem frater fratrem in mortem, et pater filium, et insurgent filii in parentes, et morte eos afficient, et eritis odio omnibus propter nomen meum.  Hoc in persecutionibus fieri crebro uidemus, nec ullus est inter eos fidus affectus quorum diuersa est fides: minorem tamen dolorem mala ingerunt que ab extraneis inferuntur: plus uero in nobis ea tormenta seuiunt que ab illis patimur de quorum mentibus presumebamus, quia cum damno corporis mala nos cruciant; hinc est enim quod de Iuda traditore suo per Psalmistam Dominus dicit: Et quidem si inimicus meus maledixisset mihi, supportassem  utique ab eo: tu uero homo unianimis, dux meus, et notus meus, qui simul mecum dulces capiebas cibos, in domo Domini ambulauimus cum consensu . Et rursum: Homo pacis mee, in quo sperabam, qui edebat panes meos, ampliauit aduersum me supplantationem . Ac si de traditore suo apertis uocibus dicat: Transgressionem eius tanto grauius pertuli, quanto hanc ab eo qui meus esse uidebatur sensi. Omnes ergo electi, quia summi capitis membra sunt, caput quoque suum in passionibus sequuntur, ut ipsos aduersarios in sua morte sentiant, de quorum uita presumebant: et tanto eis crescat merces operis, quanto eis uirtutis lucrum proficit ex aliene damno caritatis. Et eritis, inquit, odio omnibus propter nomen meum; quia omnes  querunt, que sua sunt, non que Iesu Christi; et amatores mundi facti sunt inimici Dei.

Qui autem perseuerauerit usque ad finem, hic saluus erit. Precepto enim legis cauda hostie in sacrificio iubetur offerri. In cauda quippe finis est corporis, et ille bene immolat, qui sacrificium boni operis usque ad finem debite perducit actionis. Docet ergo Dominus in hac perseuerandi sententia uirtutem longanimitatis, et patientie; quod non cepisse, uel facere, sed perficere uirtutis est.

Hoc idem et euangelista Lucas  in aliis uerbis Domini exprimit, dicens: In patientia uestra possidebitis animas uestras.  Denique radix custosque omnium uirtutum patientia est. Per patientiam uero possidemus animas nostras, dum nobis  ipsis dominari discimus, hoc ipsum incipiemus possidere quod sumus.

Cum autem persequentur uos in ciuitate ista, fugite in aliam.  Hoc ad illud tempus referendum est, cum ad predicationem Apostoli mittebantur. Quibus et proprie dictum est: In uiam gentium ne abieritis, et in ciuitatem Samaritanorum ne intraueritis . Quod persecutionem timere non debeant, et debeant declinare. Quod quidem uidimus in principio fecisse credentes, quando orta Hierosolymis persecutione dispersi sunt in tota Iudea, ut tribulationis occasio fieret Euangelii seminarium.

Amen dico uobis, non consummabitis ciuitates Isrel, donec ueniat Filius hominis.  Predicit enim quod non ante predicationibus suis ad fidem perducerent  omnes ciuitates Isrel, quam resurrectio Domini fuerit perpetrata, et in toto orbe terrarum predicandi Euangelium potestas concessa.  Spiritaliter autem possumus dicere: Cum persecuti uos fuerint in una ciuitate, id est, in uno Scripturarum libro, uel testimonio nos fugiamus ad alias ciuitates, id est, ad alia uolumina, et quamuis contentiosus fuerit persecutor, ante presidium Saluatoris adueniet, quam aduersariis uictoria concedatur.

Non est discipulus super magistrum, nec seruus super dominum suum. Sufficit discipulo ut sit sicut magister eius, et seruus sicut dominus eius. Ac si diceret: Quod ego magister et Dominus patior, uos discipuli et serui ne indignemini pati. Si magister,  qui utique quasi Deus potui, sed nolui meas ultum ire iniurias, imo malui meos insectatores reddere patiendo mitiores, eamdem necesse est uos discipuli, qui puri homines estis, regulam perfectionis sequamini.

Si patremfamilias Beelzebub uocauerunt, quanto magis domesticos eius? Ecce Dominus et magister discipulis et seruis suis calumnias suas ostendit, ut suo exemplo iniurias iniquorum patienter ferre discerent, et quod superius ait, fieret: Sufficit discipulo ut sit sicut magister eius, et seruus sicut dominus eius. Nam se patremfamilias appellat, cui celestium, et terrestrium, et infernorum familie genuflectunt, quem perfidia Iudeorum in Beelzebub principe demoniorum, eiecisse demonia blasphemauit: non mirum,  si domesticos eius, quibus regnum celorum ipse promisit, eodem instinctu malitie calumnientur.  Notandum autem quod Beelzebub idolum est Accaron, quod uocatur in Regum uolumine idolum musce, Bel ipse est Beel siue Bahal, Zebub autem musca dicitur. Principem demoniorum ex spurcissimi idoli appellabant uocabulo, qui musca dicitur, propter immunditiam que exterminat olei suauitatem.

Ne ergo timueritis eos. In sequentibus demonstrabitur cur discipulos prohibuerit persecutores suos timere, quia uana et fragilis res cito decidua est.

Nihil enim opertum quod non reuelabitur, et occultum quod non scietur.  Et quomodo in presenti seculo multorum uitia nesciuntur, sed de  futuro tempore scriptum est, quando iudicabit Deus abscondita hominum, et illuminabit occulta tenebrarum, et manifesta faciet consilia cordium. Et est sensus: Nolite timere seuitiam persecutorum, et blasphemantium rabiem, quia ueniet dies iudicii, in quo et uestra uirtus et eorum nequitia demonstrabitur.

Quod dico uobis in tenebris, dicite in lumine; et quod in aure auditis, predicate super tecta. Quod audistis in mysterio, apertius predicate; quod discitis absconse, publice loquimini. Quod uos erudiui in paruo Iudee loco, in uniuersis urbibus, in toto mundo audacter dicite.  Sane quod ait: Predicate super tecta, iuxta morem prouincie Palestine loquitur, ubi solent in tectis residere. Non enim tecta  nostro more culminibus sublimata, sed plano schemate faciunt equalia; unde lex precipit ut qui nouam domum edificaret, murum tecti poneret in gyro, ne funderetur ibi sanguis innoxius, labente aliquo et in preceps ruente. Et in templi constructione legimus: Texit quoque domum laquearibus cedrinis, et edificauit tabulatum super omnem domum quinque cubitis altitudinis . Ergo predicabitur in tectis, quod cunctis audientibus palam dicetur.

Et nolite timere eos qui occidunt corpus, animam autem non possunt occidere. Si enim persecutores sanctorum occisis corporibus non habent amplius quid contra illos agant, ergo superuacua furiunt insania,  qui mortua martyrum membra feris auibusque discerpenda proiiciunt, uel in auras extenuari, uel in undas solui, uel per flammas in cinerem faciunt redigi: cum nequaquam omnipotentie Dei, quin ea resuscitando uiuificet, obsistere possint.

Sed potius eum timete qui potest et animam et corpus perdere in gehennam. Nomen gehenne in ueteribus libris non inuenitur, sed primum a Saluatore ponitur. Queramus ergo que sit sermonis huius occasio. Idolum Baal fuisse iuxta Hierusalem, ad radices montis Moria, in quibus Siloa fluit, non semel legimus. Hec uallis et parua campi planities irrigua erat et nemorosa, et plena deliciis, et lucus in ea idolo consecratus. In tantam autem populus Isrel dementiam uenerat, ut deserta templi uicinia, ibi  hostias immolaret, et rigorem religionis delicie uincerent, filiosque suos incenderent demoni uel initiarent, et appellabatur locus ille Gehennon, id est uallis filiorum Ennon. Hoc Regum uolumen et Paralipomenon, et Ieremias scribunt plenissime. Et comminatur Deus se locum illum impleturum cadaueribus mortuorum, ut nequaquam uocetur Tophet et Baal, sed uocetur Polyandrum, id est, tumulus mortuorum. Futura ergo supplicia, et pene perpetue quibus peccatores cruciandi sunt, huius loci uocabulo denotantur. Duplicem autem esse gehennam, ignis et frigoris, in Iob plenissime legimus.

Nonne duo passeres asse ueneunt, et unus ex illis non cadet super terram sine Patre uestro. Heret sibi sermo Dominicus, et consequentia pendent ex superioribus.  Prudens lector, caue semper superstitiosam intelligentiam, ut non tuo sensui attemperes Scripturas, sed Scripturis iungas sensum tuum, et intelligas quid sequatur. Supra dixerat: Nolite timere eos qui occidunt corpus, animam autem non possunt occidere. Nunc loquitur consequenter: Nonne duo passeres asse ueneunt, et unus ex illis non cadet super terram sine Patre uestro. Et est sensus: Si parua animalia et uilia absque Deo auctore non decidunt, et in omnibus est prouidentia, et que in eis sunt peritura, sine Dei uoluntate non pereunt; uos qui eterni estis, non debetis timere quod absque Dei uiuatis prouidentia. Iste sensus et supra dictus est.

Notandum autem quod cum Mattheus ponat:  Nonne duo passeres asse ueneunt, Lucas non assem sed dipondium memorat. Nonne, inquit, quinque passeres ueneunt dipondio . Dipondius ergo, quo quinque passeres ueneunt, id est uenduntur, genus est ponderis leuissimi ex duobus assibus compositi. Nec interest aliquis numerus, sed proximus est post assem dipondius; ponderales enim ipsi numeri sunt et ad pondus pertinent. Idque quod in cardinali numero dicitur unum, hoc in ponderali as siue assis, et quod ibi duo, hic dussis, uel dipondius dicitur. Quidam coacte duo passeres animam interpretantur et corpus: quinque quoque passeres, secundum Lucam, qui duobus assibus ueneunt, ad sensus referunt. Sed quomodo illa intelligentia  euangelici sermonis corpori coaptetur, non parue difficultatis est. Queret fortasse aliquis quomodo dicat Apostolus: Nunquid de bobus cura est Deo , cum utique bos passere pretiosior existat. Sed aliud cura, aliud uero est scientia. Denique numerus capillorum, de quo consequenter ait:

uestri autem et capilli capitis omnes numerati sunt.  Non in actu computationis, sed in facultate cognitionis accipitur: non enim sollicitam Deus cure numerantis intendit excubiam, sed cui cognita sunt omnia, quasi numerata sunt omnia.  Bene tamen numerata dicuntur, quia que uolumus seruare, numeramus: ubi immensam Dei erga homines ostendit prouidentiam et ineffabilem  significat affectum. Quod nichil nostrum Deum lateat, et parua etiam otiosaque dicta eius scientiam non fugiant.  Derident intelligentiam ecclesiasticam in hoc loco, qui carnis resurrectionem negant, quasi nos ipsam terrenam matrem, que discedente anima fit cadauer, ita resurrectione reparandam dicamus ut ea que dilabuntur, et in alias atque alias aliarum rerum species formasque uertuntur , ad easdem quoque corporis partes ubi fuerunt redire necesse est. Alioqui si capillis capitis redit quod tam crebra tonsura detraxit, si unguibus, quod toties dempsit exsectio immoderata et indecens cogitantibus, et ideo resurrectionem carnis non credentibus, occurrit formositas. Sed quemadmodum  si statua cuiuslibet solubilis metalli aut igne liquesceret, aut contereretur in puluerem, aut confunderetur in massam, et eam uellet artifex rursus ex illius materie quantitate reparare, nichil interesset ad eius integritatem que particula materie, cui membro statue redderetur, dum tamen totum, ex quo restituta fuerit, resumeret: ita Deus, mirabiliter atque ineffabiliter artifex, de toto quo caro nostra constiterat, eam mirabili et ineffabili celeritate restituet. Nec aliquid attinebit ad eius redintegrationem utrum capilli ad capillos redeant et ungues ad ungues, an quidquid eorum perierat, mutetur in carnem et in partes alias corporis reuocetur, curante artificis prouidentia, ne quid indecens fiat

 Nolite ergo uos timere, quia multis passeribus meliores estis uos.  Meliores dicit quia rationales, quia ad imaginem Dei creati, quia eterni: propter hominem enim creata sunt bruta animalia, ut haberet ille nutrimentum atque seruitium, non propter iumenta, homo.

Omnis ergo qui confitebitur me coram hominibus, confitebor et ego eum coram Patre meo qui est in celis.  Confessio hoc in loco intelligenda est, de qua dicit Apostolus: Corde creditur ad iustitiam, ore autem confessio fit ad salutem . Quia enim Dominus superius premisit: Ecce ego mitto uos sicut oues in medio luporum. Et iterum: Tradent enim uos in conciliis, et in synagogis flagellabunt  uos, et eritis odio omnibus propter nomen meum, ne aliquis persecutionibus territus diceret apud semetipsum: Fidem meam quam Deo soli debeo, si inter homines mihi pronuntiare non licet, tamen eam in corde illi conseruo, quam foris propter rabiem persecutorum pronuntiare non ualeo; huic infirme cogitationi Dominus respondit, dicens: Qui autem negauerit me coram hominibus, id est, natum, passum et mortuum, negabo et ego eum coram Patre meo qui in celis est. Negare enim quod Deus non sit, nec pagani possunt; tamen filium, quod sit Deus sicut et Pater, confiteri nisi a fidelibus non potest. Negatur ergo quisque a Filio apud Patrem, cui non manifestatur in diuinitatis potentia Filius; et confitebitur a Filio apud Patrem, qui per Filium  accessum habuerit ad Patrem.  Siue aliter: hec confessio quidem non uerborum tantum sonum, sed operum querit effectum; quia sunt quidam, Apostolo testante, qui confitentur uerbis se nosse Deum, factis autem negant : quorum confessio uana est; ait enim ipsa ueritas: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei qui in celis est, ipse intrabit in regnum celorum .

Confitetur ergo bonus Christianus Dominum Iesum coram hominibus ea fide que per dilectionem operatur, mandata Domini fideliter implendo: et confitetur Dominus confessorem suum coram Patre suo, in eterna uidelicet beatitudine illum feliciter  remunerando.

Qui autem negauerit me coram hominibus, negabo et ego eum coram Patre meo qui est in celis. Negare enim Christum coram hominibus, est preceptis eius non uelle acquiescere, et in conspectu hominum praui exempli notam agere: quem Dominus coram Patre suo denegat, quia uisione eius perpetua indignum esse iudicat.  Sed ecce nunc apud homines dicunt: Nos iam Dominum et sermones eius non erubescimus, quia aperta eum uoce confitemur. Quibus ego respondeo quod in hac plebe Christiana sunt nonnulli qui Christum ideo confitentur quia cunctos Christianos esse conspiciunt: non ergo ad probationem fidei uox sufficit, quem defendit a uerecundia professio generalitatis. Est tamen ubi se  quisque interroget, ut in confessione Christi se ueraciter probet, si non iam nomen eius erubescit, si plene uirtute mentis humanum pudorem subdidit.

Certe enim persecutionis tempore erubescere poterant fideles, substantiis nudari, de dignitatibus deiici, uerberibus affligi: pacis autem tempore, quia hec a nostris persecutoribus desunt, est aliud ubi ostendamur nobis: ueremur sepe a proximis despici, dedignamur iniurias uerbi tolerare; si contingat iurgium fortasse cum proximo, erubescimus priores satisfacere: cor quippe carnale, dum huius uite gloriam querit, humilitatem respuit.

 [Iu.] Nolite arbitrari quia uenerim mittere pacem in terram. Non ueni pacem mittere, sed gladium. Supra dixerat: Quod dico uobis in tenebris, dicite in lumine; et quod in aure auditis, predicate super tecta.  Nunc infert quid post predicationem sequatur. Ad fidem Christi totus orbis contra se diuisus est. Unaqueque domus et infideles habuit et credentes, et propterea bellum missum est bonum, ut rumperetur pax mala. Tale quid et in Genesi aduersum rebelles homines qui admoti fuerant de Oriente, et turrim exstruere festinabant, per quam celi alta penetrarent, fecisse scribitur Deus, ut diuideret linguas eorum .

Unde et in psalmo Dauid precatur: Dissipa, Domine, gentes que bella uolunt . Quod et  Isaias sub typo Aegypti prophetice precinit, dicens: Ecce Deus ascendit super nubem leuem, et ingredietur Aegyptum, et mouebuntur simulacra Aegypti a facie eius, et cor Aegypti tabescit in medio eius; et concurrere faciam Aegyptios aduersus Aegyptios ; his uidelicet contra fidem, illis pro fide dimicantibus.

ueni enim separare hominem aduersus patrem suum, et filiam aduersus matrem suam, et nurum aduersus socrum suam: et inimici hominis domestici eius. Hic locus prope eisdem uerbis in Michea propheta scribitur . Et notandum ubicunque de ueteri Instrumento testimonium ponitur, utrum sensus tantum maneat, an sermo consentiat.  Notandum autem quod Lucas euangelista in hac  sententia Saluatoris quinque in una domo diuisos narrat. Erunt enim, inquit, quinque in una domo diuisi: tres in duo, et duo in tres diuidentur . Ob hoc considerandum est quomodo quinque diuisos dicat, cum uideatur sex personarum subiecisse uocabula, patris scilicet et filii, matris et filie, socrus et nurus; intelligendumque eamdem socrus quam matris nomine designatam; quia, que mater est filii, ipsa et socrus est uxoris eius: ideoque illa ipsa et in filiam suam, et in nurum dicitur esse diuisa. Quas si quis diuisiones etiam allegorice querat interpretari, tres in duo et duo in tres diuiduntur, quia boni malis, et mali bonis sentiunt atque agunt aduersa.

Tria namque ad eos qui fidem summe Trinitatis  seruant, pertinere, nemo qui dubitet. Duo quoque illis congruere qui a fidei unitate dissentiunt, et multis Scripturarum locis, et ibi maxime comprobatur, quod immunda in arca animalia sub hoc numero retinentur. Et sola in Genesi secundi diei opera uisa a Deo, quia bona sunt, non dicuntur . Pater hic diabolus est, cuius aliquando filii non illo creante, sed nobis imitantibus, eramus, dicente Domino: uos ex patre diabolo estis . Sed postquam uocem monentis audiuimus: Obliuiscere populum tuum et domum patris tui ; uenit ignis ille, id est, gratia spiritalis separauit nos ab inuicem, ostendit alterum Patrem, cui diceremus: Pater noster, qui es in celis. Mater Synagoga, filia  est Ecclesia primitiua, que et eam, de qua genus duxit, Synagogam fidei persecutricem sustinuit, et ipsa eidem Synagoge fidei ueritate contradixit. Socrus Synogoge nurus est Ecclesia de gentibus; quia sponsus Ecclesie Christus filius est Synagoge, dicente Apostolo: Quorum patres et ex quibus Christus secundum carnem .

Socrus igitur, id est mater sponsi, et in nurum, sicut prediximus, suam et in filiam diuisa est, quia Synagoga carnalis siue de circumcisione, siue de preputio, credentes persequi non cessat. Sed et ipse in socrum matremque sunt diuise, nolentes circumcisionem recipere carnalem, ut Actus apostolorum docent, cum quibus antea consuetudine implicatus erat: nulla enim apud eos iura custodiri  possunt, inter quos fidei bellum est.

Qui amat patrem aut matrem plus quam me, non est me dignus; qui amat filium aut filiam super me, non est me dignus.  Qui ante premiserat: Non ueni pacem mittere, sed gladium, et diuidere homines aduersus patrem, et matrem, et socrum, ne quis pietatem religioni anteferret, subiecit dicens: Qui amat patrem aut matrem plus quam me. Et in Cantico legimus canticorum: Ordinate in me caritatem . Hic ordo in omni affectu necessarius est. Ama, post Deum, patrem, ama matrem, ama filios. Si autem necessitas uenerit, ut amor parentum ac filiorum Dei amori comparetur, et non possit utrumque seruari, odium in suos pietas in Deum est. Non ergo prohibuit amare aut patrem, aut matrem, sed  assignanter addit: Qui amat patrem aut matrem plus quam me, non est me dignus.

Et qui non accipit crucem suam, et sequitur me, non est me dignus. In alio Euangelio scribitur : Qui non accipit crucem suam quotidie. Ne semel putemus ardorem fidei posse sufficere, semper crux portanda est, ut semper nos Christum amare doceamur.  Crux quippe a cruciatu dicitur, et duobus modis crucem Domini baiulamus: cum aut per abstinentiam carnem afficimus, aut per compassionem proximi necessitatem illius nostram putamus; qui enim dolorem exhibet in aliena necessitate, crucem portat in mente. Sciendum uero est quod sunt nonnulli qui carnis abstinentiam non pro Deo, sed pro inani gloria exhibent. Et sunt plerique qui compassionem  proximo non spiritaliter impendunt, ut ei non ad uirtutem sed quasi miserando ad culpas faueant: hi itaque crucem quidem uidentur ferre, sed Dominum non sequuntur. Unde recte hec eadem ueritas dicit: Qui non accipit crucem suam, et sequitur me, non est me dignus; accipere etenim crucem, et post Deum ire, est uel carnis abstinentiam, uel compassionem proximo studio eterne intentionis exhibere: nam quisquis hec pro temporali intentione exhibet, crucem quidem baiulat, sed ire post Deum recusat.  Quod autem hic et superius, non est me dignus, dicit, significat quidem illum diuino consortio esse indignum, qui delicias mundi et consanguinitatis carnalem amorem preponit spiritali  amori, et propter minima et caduca maxima et eterna querere negligit.

Qui inuenit animam suam, perdet eam.  Hic ergo anime nomine uita presens designatur, qua quisque animaliter cupit uiuere. Et duobus modis hec sententia recte potest intelligi, sed ad unum omnino finem uterque intellectus refertur, ut uidelicet aduersa pro Christo pati, imo ipsam mortem non timeamus obire: qui enim minante mortem persecutore negauerit Christum, magis eligit ad tempus saluare animam suam, negando hanc procul dubio eterne perditioni preparat; item qui salutem anime sue querit eternam, temporaliter eam inter persecutorum manus perdere, hoc est in mortem dare, non dubitat. Utrique autem sensui congruit apte  quod sequitur:

Et qui perdiderit animam suam propter me, inueniet eam. Id est, qui hic perdiderit, illic uiuificabit: qui propter Christum morti tradiderit, tota die estimans eam ut ouem occisionis, exsurgente tunc et adiuuante Christo, liberam eam inueniet propter nomen Christi.

Qui recipit uos, me recipit; et qui me recipit, recipit eum qui me misit.  Docet in se etiam mediatoris officium: quicunque sit receptus a nobis, atque ille profectus ex Deo sit, Deus per illum transfusus in nos sit; atque ita qui apostolos recipit, Christum recipit: qui uero Christum recipit, Patrem Deum recipiet, quia non aliud in apostolis recipit quam quod in Christo est, neque in Christo  aliud est quam quod in Deo est. Perque hunc ordinem gratiarum non aliud est apostolos recepisse, quam Deum, quia et in illis Christus, et in Christo Deus habitet. Ecce ordo pulcherrimus, cum ad predicationem mittit, docet pericula non timenda, affectum subiicit statui religionis, aurum supra tulerat, es de zona excusserat, dura euangelistarum conditio.

Unde ergo sumptus, unde uictus necessaria? Austeritatem mandatorum spe temperat promissorum: Qui recipit, inquiens, uos, me recipit; et qui recipit me, recipit eum qui me misit. Ut in suscipiendis apostolis unusquisque credentium se suscepisse Christum arbitretur, et in resurrectione Christi credat se Deum Patrem accepisse, talem se  utique ac tantum uult credi, qualis et quantus est Pater: Usque adeo enim, inquit, nichil distat inter me et eum, ut qui me recipit, recipiat eum qui me misit.

Qui recipit prophetam in nomine prophete, mercedem prophete accipiet; et qui recipit iustum in nomine iusti, mercedem iusti accipiet.  In quibus uerbis notandum est quia non ait, Mercedem de propheta, uel, Mercedem de iusto, sed, Mercedem prophete, et, Mercedem iusti. Aliud est enim merces de propheta, aliud merces prophete; atque aliud merces de iusto, aliud merces iusti. Quid est enim mercedem prophete accipiet, nisi quia is qui prophetam sua largitate sustentat, quamuis ipse prophetiam  non habeat, apud omnipotentem tamen Dominum prophetie premia habebit: iste enim fortasse iustus est, et quanto in hoc mundo nichil possidet, tanto loquendi pro iustitia fiduciam maiorem habet. Hunc dum ille sustentat qui in hoc mundo aliquid possidet, et fortassis aliquid adhuc pro iustitia loqui libere non presumit, iustitie illius libertatem sibi participem facit, ut cum eo pariter iustitie premia recipiat, quem sustentando iuuit, quatenus eamdem iustitiam libere loqui potuisset. Ille spiritu prophetie plenus est, sed tamen corporeo eget alimento. Et si corpus non reficitur, certum est quod uox ipsa subtrahatur. Qui igitur alimentum prophete propter hoc quod propheta est, tribuit, prophetie illius uires ad loquendum dedit. Cum propheta ergo mercedem  prophete recipiet, quia etsi spiritu prophetie plenus non fuit, hoc tamen ante Dei oculos exhibuit quod audiuit [adiuuit].  Siue aliter: Qui recipit prophetam ut prophetam, et intelligit eum de futuris loquentem, hic mercedem prophete accipiet. Igitur Iudei, carnaliter intelligentes prophetas, mercedem non accipient prophetarum. Item aliter: In omni professione zizanium mistum est tritico. Premiserat: Qui recipit uos, me recipit; et qui me recipit, recipit eum qui me misit. Ad susceptionem magistrorum discipulos prouocauerat. Poterat esse occulta credentium responsio: Ergo et pseudoprophetas et Iudam proditorem debemus suscipere et illis alimoniam ministrare. Hoc Dominus ante procurans dicit non personas suscipiendas esse, sed nomina, et  mercedem non perdere suscipientes, licet indignus fuerit qui susceptus sit

Et quincunque potum dederit uni ex minimis istis, calicem aque frigide tantum, in nomine discipuli,  amen dico uobis non perdet mercedem suam. Legimus in propheta Dauid: Ad excusandas excusationes in peccatis , quod multi peccatorum suorum quasi iustas pretendant occasiones, ut quod uoluptate [Al., uoluntate] delinquunt uideantur necessitate peccare; sed Dominus scrutator cordis et renum, qui futuras cogitationes in singulis contuetur, dixerat: Qui recipit uos, me recipit. Sed quia hoc preceptum multi pseudoprophete et falsi predicatores poterant impedire, medicatus est huic quoque scandalo, dicens: Qui recipit iustum in nomine iusti, mercedem iusti accipiet. Rursus poterat alius causari et dicere: Paupertate prohibeor, tenuitas me retinet ut hospitalis esse non possim. Et hanc excusationem leuissimo precepto deleuit, ut calicem  aque frigide toto animo porrigamus. Frigide, inquit, aque, et non calide, ne et in calida paupertatis et inopie lignorum occasio quereretur. Tale quid et Apostolus, sicut ante iam diximus, ad Calatas precepit: Communicet autem, inquit, is qui catechizatur ei qui se catechizat in omnibus bonis , et discipulos ad magistrorum refrigeria cohortatur. Et quia poterat quilibet obtendere paupertatem, et preceptum eludere, priusquam ille proponat, imminentem soluit questionem, dicens: Nolite errare, Deus non irridetur. Que autem seminauerit homo, et metet . Et est sensus: Frustra causaris inopiam, cum aliud habeat conscientia: et me potes fallere cohortantem, sed scio quod quantumcunque seminaueris, tantum et messurus es.

 Nam quia finiuit Euangelista hoc in loco sermones Domini, quos cum apostolis habuit, simul et nos hunc librum finientes cum illo, aliud initium sermonum et factorum eius in sequenti libro sumamus.



LIBER QUARTUS.



CAPUT XI. Iesu legatis ab Ioanne missis respondet, de eoque turbas docet: increpat ciuitates que credere noluerunt. Confessio eius ad Patrem, et de eius iugo suaui, etc.

 Cum autem sermones Domini de conuocatione apostolorum et de instructione eorum Mattheus explicuisset, quasi ad alia transmigrans sic subsecutus est, dicens:

[I.] Et factum est cum consummasset iehsu, precipiens duodecim discipulis suis, transiit inde ut doceret in ciuitatibus eorum. Rememorans igitur euangelista illlum locum in quo Dominus ad discipulos suos dixit: Messis quidem multa, operarii uero pauci. Rogate Dominum messis ut mittat operarios in messem suam, usque ad illud ubi ait: Hos duodecim misit iehsu, precipiens eis et dicens: In uiam gentium ne abieritis et in ciuitates Samaritanorum ne intraueritis: sed potius ite ad oues que perierunt domus Isrel, ostendit ipsum Dominum id factis ut bonum magistrum  implere, quod eum constat uerbis ante mandasse. Transiit ergo et predicauit in ciuitatibus Iudeorum, ut eis occasionem credulitatis tribueret; et si oblatum munus superne gratie nequiter spernerent, inexcusabiles forent, quia quod Deus eorum  promisit, ueraciter impleuit, mittens eis Unigenitum suum saluatorem et propugnatorem, qui liberaret eos: Prophetam, uidelicet, eis suscitans, de fratribus suis quem legislator eis promisit . Et ob hoc eisdem euenit quod idem legifer predixit: quod qui prophetam illum audire et recipere nollet, exterminaretur anima eius de populis suis. Ipsique auctores et testes perditionis sue iure exstiterant, quia tempus uisitationis sue attendere neglexerant. Sequitur post hec euangelista et dicit:

Ioannes autem cum audisset in uinculis opera Christi, mittens duos de discipulis suis, ait illi: Tu es qui uenturus es, an alium exspectamus?  Non quasi ignorans interrogat; ipse enim ceteris ignorantibus demonstrat, dicens: Ecce Agnus Dei, ecce  qui tollit peccata mundi ; et Patris uocem intonantis audierat: Hic est Filius meus dilectus, in quo mihi complacui ; sed quomodo Saluator interrogat ubi sit positus Lazarus, ut qui locum sepulcri indicabant, saltem sic pararentur ad fidem, et uiderent mortuum resurgentem: sic et Ioannes interficiendus ab Herode, discipulos suos mittit ad Christum, ut per hanc occasionem uidentes signa atque uirtutes, crederent in eum, et magistro interrogante, sibi discerent.  Misit quoque ad Dominum, ut auctoritatem dictis suis illius opera conferrent, ne Christus alius exspectaretur, quam cui testimonium opera prestitissent. Sed prebetur in his que a Ioanne gesta sunt intelligentia amplior; et cum facti efficientia, gratia in eo expressa sentitur:  ut propheta ipse, ipso quoque conditionis sue genere prophetaret, quia in eo forma legis elata est. Christum enim lex annuntiauit, et remissionem peccatorum predicauit, et regnum celorum spopondit: et Ioannes hoc opus totum legis expleuit. Igitur cessante iam lege, que peccatis plebis inclusa, et populi uincta uitiis, ne Christus posset intelligi, uinculis et carcere continebatur. Ergo ad Euangelia contuenda lex mittit, ut infidelitas fidem dictorum contempletur in factis: et quod intra eam peccatorum fraude sit uinctum, per intelligentiam libertatis euangelice abluatur [Al., absoluatur].

[Hieron.] Quod autem superbirent discipuli Ioannis aduersus Dominum, et haberent aliquid mordacitatis ex liuore et inuidia, superior quoque interpretatio  demonstrauit, euangelista referente: Tunc accesserunt discipuli Ioannis dicentes: Quare nos et Pharisei ieiunamus frequenter, discipuli autem tui non ieiunant? Et alibi: Magister, cui tu testimonium prebuisti ad Iordanem, ecce discipuli eius baptizant, et plures ueniunt ad eum. Quasi dixerint: Nos deserimur, hic raritas, et ad illum turba concurrit. Tu es, inquit, qui uenturus es, an alium exspectamus? Non ait: Tu es qui uenisti, sed, Tu es qui uenturus es. Cuius sententie talis esse potest sensus: Manda, inquit, mihi, quia ad inferna descensurus sum, utrum te et inferis debeam nuntiare, qui nuntiaui superis: an non conueniat Filio Dei ut gustet mortem, et alium ad hec sacramenta missurus es.

Et respondens iehsu ait illis: Renuntiate Ioanni  que audistis et uidistis. Ceci uident, claudi ambulant, leprosi mundantur, surdi audiunt, mortui resurgunt, et pauperes euangelizantur, et beatus est qui non fuerit scandalizatus in me.  Ioannes interrogauerat per discipulos: Tu es qui uenturus es, an alium exspectamus? Christus signa demonstrat, non ad ea respondens que interrogatus fuerat, sed ad scandalum nuntiorum. Ite, inquit, et dicite Ioanni signa que cernitis, cecos uidentes, claudos ambulantes, etc., et, quod his non minus est, pauperes euangelizatos. uel pauperes spiritu, uel certe opibus pauperes, ut nulla inter nobiles et ignobiles, inter diuites et egros, in predicatione distantia sit. Hec magistri rigorem, hec preceptoris comprobant  ueritatem, quando omnis apud eum qui saluari potest equalis est. Quod autem ait: Et beatus qui non fuerit scandalizatus in me, interim nuntios [internuntios] percutit, sicut in consequentibus demonstrabitur.

Abeuntibus autem illis, cepit iehsu dicere ad turbas de Ioanne: Quid existis in desertum uidere? arundinem uento agitatam? Sed quid existis uidere? hominem mollibus uestitum? Ecce qui mollibus uestiuntur in domibus regum sunt. Si superior sententia contra Ioannem prolata fuerat, ut plerique arbitrantur, in eo quod ait: Beatus est qui non fuerit scandalizatus in me, quomodo nunc Ioannes tantis laudibus predicatur? Sed quia turba circumstans interrogationis mysterium nesciebat, ita ut putaret  Ioannem dubitare de Christo, quem ipse monstrauerat, ut intelligerent Ioannem non sibi interrogasse, sed discipulis suis. Quid existis, inquit, in desertum: nunquid ob hoc ut hominem uideretis calamo similem, qui omni uento circumfertur, ut leuitate mentis de eo ambigeret, quem antea predicauerat? An forsitan stimulis inuidie contra me cogitur, et predicatio eius uanam sectatur gloriam, ut ex eo querat lucra? Cur diuitias cupiat, ut affluat dapibus. Locustis uescitur et melle siluestri. An ut mollibus uestiatur? Pili camelorum tegmen eius sunt. Istiusmodi cibus et uestis carceris hospitio recipiuntur, et predicatio ueritatis tale habet habitaculum. Qui autem falso predicant adulatores sunt, sectantur lucra, querunt diuitias, et deliciis affluunt, et mollibus uestiuntur,  isti in domibus regum sunt. Ex quo ostenditur rigidam uitam et austeram predicationem uitare debere aulas regum, et mollium hominum palatia declinare, que frequentant qui bysso, serico et mollibus uestiuntur.

Sed quid existis uidere? prophetam? Etiam dico uobis et plusquam prophetam. Hic est enim de quo scriptum est: Ecce ego mitto angelum meum ante faciem tuam, qui preparabit uiam tuam ante te. In eo Ioannes prophetis ceteris maior est, quod quem illi predicauerant esse uenturum, hic uenisse digito demonstrauit dicens: Ecce Agnus Dei, ecce qui tollit peccata mundi. Et cui ad fastigium prophetale etiam Baptiste accessit priuilegium, ut suum Dominum baptizaret, unde infert meritorum [] mentionem  [Del., mentionem] faciens de Malachia testimonium, in quo etiam angelus predicatur . Angelum autem hic dici Ioannem non putemus nature societate, sed officii dignitate, id est nuntium, quod uenturum Deum nuntiauerat.  Recte ergo qui nuntiare supernum iudicem mittitur, angelus uocatur, ut dignitatem seruet in nomine quam explet operatione. Altum quidem nomen est, sed uita nomine inferior non est.

Amen dico uobis, non surrexit inter natos mulierum maior Ioanne Baptista. Inter mulierum, inquit, natos. His ergo prefertur hominibus qui de mulieribus nati sunt, et de concubitu uiri, et non ei qui est natus ex uirgine et Spiritu sancto. Quanquam in eo  quod dixit: Non surrexit inter natos mulierum maior Ioanne Baptista, non ceteris prophetis, patriarchis cunctisque hominibus Ioannem pretulit, sed Ioanni ceteros exequauit: non enim statim sequitur, ut si alii maiores eo non sunt, ille maior aliorum sit cunctorum, ut equalitatem cum ceteris sanctis habeat.

Qui autem minor est in regno celorum maior est illo. Multi de Saluatore hoc intelligi uolunt, quod qui minor est tempore, maior sit dignitate. Nos autem simpliciter intelligamus quod omnis sanctus qui iam cum Deo est, maior sit illo qui adhuc consistit in prelio. Aliud est enim coronam uictorie possidere, aliud adhuc in acie dimicare, quia [Al., quidam] nouissimum angelum in celis Domino  ministrantem uolunt meliorem accipere quolibet primo homine qui uersatur in terris.

A diebus autem Ioannis Baptiste usque nunc regnum celorum uim patitur, et uiolenti diripiunt illud.  Ire Dominus apostolos ad oues perditas Isrel iusserat: ipsos constitui oportebat in regno, et in Abrahe, et in Isaac, et Iacob familia, atque agnatione retineri. Sed omnis hec predicatio profectum publicanis et peccatoribus afferebat. Ex his enim iam credentes, et ex his iam apostoli, ex his iam regnum celorum. Ceterum Ioanni a plebe non creditur, auctoritatem Christi opera non merentur, crux futura erat scandalo. Iam prophetia cessat, iam lex expletur, iam predicatio omnis excluditur, iam Elie spiritus in Ioannis uoce  premittitur. Aliis Christus predicatur, ab aliis agnoscitur; aliis nascitur, ab aliis diligitur. Sui eum respuunt, alieni suscipiunt; proprii insectantur, complectuntur inimici. Hereditatem adoptio expetit, familia reiicit. Testamentum filii repudiant, serui recognoscunt. Itaque uim regnum celorum patitur, inferentesque diripiunt: quia gloria Isrel a patribus debita, a prophetis nuntiata, a Christo oblata, fide gentium occupatur et rapitur. Item aliter: querendum est quomodo perpeti uim regnum celorum possit? Quis enim celo uiolentiam irrogat? Et rursus querendum est, si pati uim regnum celorum potest, cur eamdem uim a diebus Ioannis Baptiste, et non etiam ante, pertulerit. Sed cum lex dicat, Si quis hec uel illa fecerit, morte moriatur, cunctis legentibus  liquet quia peccatores quosque pena sue seueritatis perculit, non autem per penitentiam ad uitam reduxit

Cum uero Ioannes Baptista, Redemptoris gratiam precurrens, penitentiam predicat, ut peccator, qui ex culpa est mortuus, per conuersionem uiuat, profecto a diebus Ioannis Baptiste regnum celorum uim patitur. Quid est autem regnum celorum, nisi locus iustorum? solis enim iustis celestis patrie premia debentur, ut humiles, casti, mites atque misericordes, ad gaudia superna perueniant. Cum uero quis uel superbia tumidus, uel carnis facinore pollutus, uel iracundia accensus, uel crudelitate impius, post culpas ad penitentiam redit, et uitam  eternam percipit, quasi in locum peccator intrat alienum.  Unde si primus Ioannes, ut supra diximus, penitentiam populis nuntiauit, dicens: Penitentiam agite, appropinquat enim regnum celorum, consequenter a diebus illis regnum celorum uim patitur, et uiolenti diripiunt illud. Grandis est enim uiolentia, in terra nos esse generatos, et celorum sedem querere; per uirtutem possidere quod non potuimus possidere per naturam.

Omnes enim prophete, et lex usque ad Ioannem prophetauerunt. Non quod post Ioannem excludat prophetas. Legimus in Actibus apostolorum , et Agabum prophetasse, et quatuor uirgines filias Philippi; sed quo lex et prophete quos scriptos legimus, quidquid prophetauerunt de Domino uaticinati  sunt. Quando ergo dicitur, omnes prophete et lex usque ad Ioannem prophetauerunt, Christi tempus ostenditur, ut quem illi dixerunt uenturum esse, Ioannes uenisse ostenderit.

Et si uultis recipere, ipse est Elias qui uenturus est. Qui habet aures audiendi, audiat. Hoc quod dictum est: Si uultis recipere, ipse est Elias, mysticum esse, et egere intelligentia sequens sermo Domini demonstrat, dicens: Qui habet aures audiendi, audiat. Si enim planus esset sensus, et manifesta sententia, quid necesse fuit nos ad illius intelligentiam preparari? Elias ergo Ioannes dicitur, non secundum stultos philosophos et quosdam hereticos, qui introducunt animas in corpora alia reuerti: sed quod iuxta aliud testimonium Euangelii,  uenerit in spiritu et uirtute Elie, et eamdem sancti Spiritus uel habuerit gratiam uel mensuram. Sed et uite austeritas rigorque mentis Elie et Ioannis paria [pares] sunt: ille in eremo, et iste in eremo; ille zona pellicea cingebatur, et iste simile habuit cingulum. Ille quoniam regem Achab et Iesabelem impietatis arguit, fugere compulsus est; iste quia Herodis et Herodiadis illicitas nuptias arguit, capite truncatur. Sunt quidam qui propterea Ioannem Eliam uocari putent, quomodo in Saluatoris aduentu secundo, iuxta Malachiam , precessurus est Elias, et uenturum iudicem nuntiaturus; sic Ioannes in primo aduentu fecerit; et uterque sit nuntius uel primi aduentus Domini, uel secundi.

Cui autem similem estimabo generationem istam? Similis est pueris sedentibus in foro, qui clamantes cequalibus dicunt: Cecinimus uobis, et non saltastis; lamentauimus, et non planxistis.  Generatio Iudeorum comparatur pueris sedentibus in foro: quia doctores olim et prophetas accipiebat, de quibus dicitur: Ex ore infantium et lactentium perfecisti laudem ; et alibi: Declaratio sermonum tuorum illuminat me, et intellectum dat paruulis , id est, humilibus spiritu. Forum autem Dominicum uel Synagoga uel ipsa est Ierusalem, in qua preceptorum celestium iura recondebantur, ubi ad inuicem iuxta Lucam, siue iuxta hunc Mattheum, ad cequales suos loquebantur: quia  generis gentisque sue populis patria quotidie uoce solebant exprobrare quod nec psalmis primo Dauidicis allecti, nec threnis postea correpti uoluerunt annuere propheticis. Quoties uictoria de hoste uel futura precinebatur, uel facta recolebatur, nec ad laudes, nec ad uirtutis opera consentiebant assurgere. Nam saltationis uerbo non histrionici motus, sinuati corporis rotatus, sed impigri deuotio cordis, et religiosa membrorum designatur agilitas. Quoties excidia uel facta uel fugienda prophetarum lamenta resonabant, et nec sic auditores ad salutaris penitentie remedia confugere curabant. Canit Psalmista : Exsultate Deo adiutori nostro, iubilate Deo Iacob, sumite psalmum, et date tympanum etc. Sed quid sequitur: Et non audiuit populus  uocem meam, et Isrel non intendit mihi . Clamat propheta: Hec dicit Dominus: Conuertimini ad me in toto corde uestro, in ieiunio, et fletu, et planctu; et scindite corda uestra, et non uestimenta uestra . Et iterum: uentrem meum, uentrem meum doleo, sensus cordis mei conturbati sunt in me: non tacebo, quia uocem buccine audiuit anima mea, clamorem prelii . Et paulo post, Quia stultus populus meus me non cognouit, filii insipientes sunt, et uecordes. 

uenit enim Ioannes, neque manducans, neque bibens, et dicunt: Demonium habet. uenit filius hominis, manducans et bibens, et dicunt: Ecce homo uorax, et potator uini, publicanorum et peccatorum  amicus. Sicut, inquit, tunc, sic et nunc utramque salutis uiam respuitis. Nam quod ait: Lamentauimus, et non plorastis, ad Ioannem pertinet, cuius abstinentia a cibis et potu luctum penitentie significabat. Quod autem ait: Cecinimus uobis, et non saltastis, ad ipsum Deum pertinet, qui utendo cum ceteris cibo et potu, letitiam regni figurabat. At illi nec humiliari cum Ioanne, nec cum Christo gaudere uoluerunt, dicentes illum demonium habere; istum uoracem, et ebriosum, et amicum publicanorum et peccatorum. Quod autem subiungit:

Et iustificata est sapientia a filiis suis, id est, Dei sapientia atque doctrina. Ac si aperte diceret: Ego qui sum Dei uirtus, et Dei sapientia, ista fecisse ab apostolis meis comprobatus sum, quibus reuelauit  Pater que a sapientibus absconderat, atque a prudentibus apud semetipsos.

 Ostendit filios sapientie intelligere nec in manducando nec in abstinendo esse iustitiam, sed in equanimitate tolerandi inopiam, et temperantia per abundantiam non se corrumpendi, atque opportune sumendi uel non sumendi ea quorum non usus, sed concupiscentia reprehendenda est. Non est enim regnum Dei esca et potus, sed iustitia, et pax, et gaudium. . Et quia solent homines multum gaudere de carnalibus epulis, addidit. In Spiritu sancto, in quo uera satietas tribuitur. In quibusdam ergo Euangeliis legitur: Iustificata est sapientia ab operibus suis;  sapientia quippe non querit uocis testimonium, sed operum.

[II.] Tunc cepit exprobrare ciuitatibus in quibus facte essent plurime uirtutes, quia non egissent penitentiam.  Exprobratio ciuitatum Chorozain, et Bethsaida, et Capharnaum, capituli huius titulo panditur. Quod ideo exprobrauerit eis, quia post factas uirtutes et signa quamplurima non egerunt penitentiam.

ue tibi, Chorozain, ue tibi, Bethsaida.  Chorozain, que interpretatur mysterium meum, et Bethsaida, que domus fructuum uel domus uenatorum dicitur, sicut et Capharnaum, atque Tiberias, quas Ioannes nominat, ciuitates sunt Galilee, site in littore laci Gennesareth, qui Iordane fluente efficitur,  et ab euangelistis etiam mare Galilee, uel mare Tiberiadis appellatur. Plangit ergo Dominus ciuitates que quondam mysterium Dei tenuerunt, et uirtutum iam fructum gignere debuerunt: in quas et spiritales uenatores missi sunt, quod post tanta miracula atque uirtutes non penituerunt, peioresque gentilibus qui naturale solummodo ius dissipabant, post descripte legis contemptum, Filium quoque Dei conculcare gratiamque ingrati spernere non timuerunt. Querimus ergo ubi scriptum sit quod in Chorozain et Bethsaida Dominus signa fecerit. Supra legimus: Et circumibat iehsu ciuitates et omnes uicos, curans omnem infirmitatem, et reliqua. Inter ceteras ergo urbes et uicos estimandum est in Chorozain quoque et Bethsaida Dominum fecisse.

 Quia si in Tyro et Sidone facte essent uirtutes que facte sunt in uobis, olim in cilicio et cinere penitentiam egissent.  Denique impletum uidemus hodie dictum Saluatoris. Quia scilicet Chorozain et Bethsaida, presente Domino, credere noluerunt; Tyrus autem ac Sidon et quondam Dauid ac Salomoni amice fuere, et post euangelizantibus Christi credidere discipulis: tantaque fidem deuotione susceperunt, ut Paulum apostolum Tyro abeuntem, cuncti ciues cum uxoribus et filiis usque foras prosequerentur ; pulcherrimoque spectaculo tanta hominum multitudo paucissimos hospites, sed pro Christi fide carissimos, ad naues usque ualefactura deduceret. Sed quare non olim his qui credere potuerunt, uerum Iudeis qui credere  noluerunt, sit euangelizatum, ipsius est scire cuius uniuerse uie misericordia et ueritas. 

Propositum namque fuerat Domino Iudee fines non excedere, ne iustam Phariseis et sacerdotibus occasionem persecutionis daret. Sane quod Dominus ait: In cilicio et cinere peniterent: in cilicio, quod de pilis caprarum texitur, asperam peccati pungentis memoriam, qua in die iudicii sinistra pars est induenda, significat; in cinere autem mortis considerationem, per quam tota humani generis massa in puluerem est redigenda, demonstrat.

Notandum autem quod Tyrus metropolis est Phenicis, in tribu Nephthalim. Hec quondam insula fuit posita alto mari, sed nunc contigua terre. Sidon  quoque urbs est Phenicis insignis, olim terminus Chananeorum, ad aquilonem respiciens, et postea regionis Iudee. Cecidit autem in sortem tribus Aser, sed non eam possedit, quia hostes nequaquam ualuit expellere. Interpretantur autem Tyrus angustia, et Sidon uenatio, et significant gentes quas uenator diabolus in angustia peccati comprehendit, sed Saluator iehsu per Euangelium absoluit

Et tu, Capharnaum, nunquid usque ad celum exaltaberis? an usque in infernum descendes? In altero exemplari reperimus: Et tu, Capharnaum, que usque ad celum exaltata es, usque ad inferna descendisti. Et est duplex intelligentia: uel ideo ad inferna descendes, quia contra predicationem meam superbissime restitisti, uel ideo quia exaltata es  usque ad celum meo hospitio et meis signis, tantum habens priuilegium, maioribus plecteris suppliciis, quod his quoque credere noluisti. In Capharnaum autem, que interpretatur uilla pulcherrima, condemnatur incredula Hierusalem, cui dicitur per Ezechielem: Iustificata est Sodoma, soror tua, ex te. . Unde et consequenter subditur:

Quia si in Sodomis facte fuissent uirtutes que facte sunt in te, forte mansissent in hunc usque diem.  Minoris ergo iniustitie Sodoma et quasi iusta esse dicitur in comparatione maioris iniustitie Hierusalem, cum illa exemplis Lot non fuerit correcta, et ista Filii Dei uerbis et miraculis semper exstiterit ingrata. Imo prophetas nec non et ipsum Saluatorem occidit, et apostolos eius persecuta  est.

uerumtamen dico uobis quia terre Sodomorum remissius erit quam tibi. Remissior ergo eorum erit pena, quorum minor est culpa; et in eos fortior procederet uindicta, quorum maior est noxa.

[III.] In illo tempore respondens iehsu dixit: Confiteor tibi, Pater, Domine celi et terre. Confessio non semper penitentiam, sed et gratiarum actionem significat, ut in Psalmis sepissime legimus. Audiant qui Saluatorem non natum sed creatum calumniantur, quod Patrem suum uocet, celi autem Dominum et terre. Si enim et ipse creatura est, et creatura conditorem suum Patrem similiter appellare potest, stultum fuit non et sui et celi, et terre Dominum uel Patrem similiter appellare.

 Quia absconditi hec sapientibus et prudentibus, et reuelasti ea paruulis. Gratias agit et exsultat in Patre quod apostolis aduentus sui aperuerit sacramenta, que ignorauerunt scribe et Pharisei, qui sibi sapientes uidentur et in conspectu suo prudentes. Iustificata sapientia a filiis suis. Ubi pulchre sapientibus et prudentibus non insipientes et hebetes, sed paruulos, id est humiles, opposuit, ut probaret se tumorem damnasse non acumen: quia hec est clauis de qua alibi dicit: Tulistis clauem scientie , id est, humilitatem fidei Christi, qua ad diuinitatis eius agnitionem peruenire poteratis, spernentes, abiicere maluistis.

Ita, Pater, quoniam sic fuit placitum ante te.   Blandientis affectu loquitur ad Patrem, ut ceptum in apostolos beneficium compleatur.  His Domini uerbis exempla humilitatis accipimus ne temere discutere superna consilia de aliorum uocatione aliorumue repulsione presumamus. Cum enim intulisset utrumque, non mox rationem reddidit, sed sic Deo placitum dixit: hoc uidelicit ostendens quia iniustum esse non potest quod placuit iusto. Unde et in uinea mercedem laborantibus reddens, cum quosdam operarios inequales in opere equaret in premio, et plus in mercede quereret qui labori amplius insudasset, ait: Nonne ex denario conuenisti mecum? uolo autem et huic nouissimo dare sicut et tibi. Aut non licet mihi quod uolo facere? . In cunctis ergo que exterius disponuntur aperte  causa rationis est, occulte iustitia uoluntatis.

Omnia mihi tradita sunt a Patre meo. Et tradentem Patrem, et accipientem Filium, mystice intellige. Alioquin, si iuxta fragilitatem nostram sentire uolumus, cum ceperit habere qui accipit, incipiet non habere qui dederit. Cum omnia legis, omnipotentem agnoscis, non decolorem, non degenerem Patri; cum tradita legis, Filium confiteris, cui per naturam omnia unius substantie iure sunt propria, non dono collata per gratiam. Tradita autem sibi omnia, non celum, et terra, et elementa intelligenda sunt, et cetera que ipse fecit et condidit, sed hi qui per Filium accessum habent ad Patrem, et ante rebelles, Deum postea sentire ceperunt.

 Tradita autem non alia sunt quam que in  Filio soli nota sunt Patri; nota uero Filio soli esse que Patris sunt: atque ita in hoc mutue cognitionis secreto intelligitur non aliud in Filio quam in Patre ignorabile exstitisse.

Et nemo nouit Filium nisi Pater; neque Patrem quis nouit nisi Filius, et cui uoluerit Filius reuelare. Non ita intelligendum est quasi Filius a nullo possit sciri nisi a Patre solo, Pater autem non solum a Filio, sed etiam ab eis quibus reuelauerit Filius: sed ad utrumque referendum est quod ait: Et cui uoluerit Filius reuelare, ut et Patrem intelligamus et ipsum Filium per Filium reuelari: quia ipse est mentis nostre lumen. uerbo enim suo se Pater declarat, uerbum autem non solum id quod per uerbum declaratur, sed etiam seipsum declarat. Erubescat  Eunomius, tantam sibi notitiam Patris et Filii, quantam alterutrum inter se habent, iactans. Quod si inde contendit et suam consolatur insaniam quia sequitur: Et cui uoluerit Filius reuelare, aliud est nature equalitate nosse quod nouerat, aliud reuelantis dignatione

[Iu.] uenite ad me, omnes qui laboratis et onerati estis, et ego reficiam uos. Grauia onera esse peccati et Zacarias propheta testatur, dicens iniquitatem sedere super talentum plumbi : Et Psalmista complorat: Iniquitates mee aggrauate sunt super . uel certe eos qui iugo legis grauissimo premebantur ad Euangelii inuitat gratiam. Unde et sequitur:

 Tollite iugum meum super uos, et discite a me quia mitis sum et humilis corde. Iugum enim Christi Euangelium est Christi, quod Iudeos et gentes in unitate fidei coniungit et sociat: hoc enim super nos iubemur sumere, id est, in honore habere, ne forte subtus ponentes, id est, praue illud contemnentes, lutulentis pedibus uitiorum conculcemus. Discere item iubemur ab ipso quia mitis est, et humilis corde.

Hoc etiam in baptismo eius Spiritus sanctus in columbe specie super ipsum descendens significabat, quia potestatem eius mansuetudo temperabat. De quo propheta dicit: Non clamabit, neque accipiet personam, neque audietur foris uox eius. Calamum quassatum non conteret et lignum fumigans non exstinguet:  in uirtute educet iudicium. Non erit tristis, neque turbulentus, donec ponat in terra iudicium, et legem eius insule exspectabunt .

Discendum ergo nobis est a Saluatore nostro ut simus mites moribus et humiles mentibus, ut neminem ledamus, neminem contemnamus, neminem frustra irritemus, per fastum neminem contemnamus: et uirtutes quas foris ostendimus in opere, intus ueraciter teneamus in corde. Qui enim fingit se esse aut mitem, aut humilem, et non ex pura intentione, sub ouina pelle lupum tegit, et sub specie columbe fel serpentinum celat. Non enim est iste discipulus Christi, sed imitator diaboli. Et frustra laborat quia non ad eternam requiem, sed perpetuum tendit ad ignem, uera enim requies est,  quam Saluator sequenti sermone demonstrat dicens:

Et inuenietis requiem animabus uestris. Qui enim Christi sequitur uestigia, et mansuetudinem eius, et humilitatem, longanimitatem et patientiam quantum preualet imitatur, hic anima eius iam letatur in spe, et in futuro in perpetua gaudebit requie, atque eterna cum sanctis angelis perfruetur beatitudine, sicut per Ieremiam prophetam ipse testatur dicens: State super uias, et uidete et interrogate de semitis antiquis, que sit uia bona, et ambulate in ea, et inuenietis refrigerium animabus uestris .

Iugum enim meum suaue est, et onus meum leue est.  Quomodo leuius lege Euangelium, cum  in lege homicidium, in Euangelio ita damnetur. Qua ratione Euangelii gratia facilior, cum in lege adulterium, in Euangelio concupiscentia puniatur? In lege multa precepta sunt que Apostolus non posse compleri plenissime docet. In lege opera requiruntur, que qui fecerit uiuet in eis. In Euangelio uoluntas queritur: que si etiam effectum non habuerit, tamen premium non amittit. Euangelium ea precipit que possumus: ne scilicet concupiscamus; hoc in arbitrio nostro est. Lex, cum uoluntatem non puniat, punit effectum: ne adulterium facias. Finge in persecutione aliquam uirginem prostitutam: hec apud Euangelium, quia uoluntate non peccauit, uirgo suscipitur: in lege quasi corrupta repudiatur. Item  hec sententia qua Dominus dicit: Iugum enim meum suaue est, et onus meum leue est, satis quibusdam uidetur aduersum illi sententie quam eadem ueritas alibi protulit: Angusta, inquit, uia est que ducit ad uitam. Et Propheta Domino ait: Propter uerba labiorum tuorum ego custodiui uias duras . Quippe cum Apostolus dicat: Omnes qui uolunt pie uiuere in Christo, persecutiones patientur . Quidquid autem durum et persecutionibus refertum, nec leue potest esse nec suaue. Sed uerissimam Domini ac Saluatoris nostri esse sententiam, experientie ipsius probabimus documento. Si perfectionis uiam legitime et secundum uoluntatem Christi fuerimus aggressi, et mortificantes omnia desideria nostra ac uoluntates noxias abscindentes, non solum  nichil residere nobis de huius mundi cupiditate siuerimus, per quam utique cum libitum fuerit uastandi nos ac dilacerandi potestatem inimicus inueniet, sed etiam nostri ipsi non esse nos dominos senserimus: illud apostolicum in ueritate complentes, uiuo autem non ego, uiuit uero in me Christus . Quid enim graue esse poterit, quid durum ei qui iugum Christi tota mente susceperit, qui uera humilitate fundatus, semperque ad Domini respiciens passiones, in omnibus que sibi fuerint irrogate letatur iniuriis, dicens: Propter quod complacco mihi in infirmitatibus, in contumeliis, in necessitatibus, in persecutionibus, in angustiis pro Christo. Cum enim infirmor, tunc potens sum . uia ergo salutis angusta dicitur, quia, sicut beatus  Pater noster Benedictus ait, non est nisi angusto initio incipienda, processu uero conuersationis et fidei dilatato corde, inenarrabili dilectionis dulcedine curritur uia mandatorum Dei.

 Quid enim iugo Christi suauius, quid onere leuius? probabilem fieri, ab scelere abstinere, bonum uelle, malum nolle, amare omnes, odisse nullum, eterna consequi, presentibus non capi, nolle inferre alteri quod sibi ipsi perpeti sit molestum.



CAPUT XII. Discipuli spicas uellunt. iehsu sanat manum aridam, et demoniacum cecum et mutum: Phariseis signum Ione dat, etc.

[I.] In illo tempore abiit iehsu sabbato per sata,  discipuli autem eius esurientes ceperunt uellere spicas et manducare.  Ut in alio quoque euangelista legimus, propter nimiam importunitatem eius [Del. eius], nec uescendi quidem habebant locum, et ideo quasi homines esuriebant. Quod autem spicas segetum manibus confringebant, et inediam consolantur, uite austerioris indicium est, non preparatas epulas, sed cibos simpliciter [simplices] querentium.

Pharisei autem uidentes dixerunt ei: Ecce discipuli tui faciunt quod non licet facere sabbatis. Nota quod primi apostoli Saluatoris litteram sabbati destruunt, aduersum Ebionitas, qui, cum ceteros recipiant apostolos, Paulum quasi transgressorem legis  repudiant. Mystice autem apostoli per sata transeunt, illa uidelicet de quibus Dominus ait: Leuate oculos uestros, et uidete regiones, quia albe sunt iam ad messem, et qui metit, mercedem accipiet, cum doctores sancti eos quos in fide ueritatis instituere querunt, cura pie sollicitudinis inspiciunt, et qualiter unumquemque quoue ordine ad salutem attrahere debeant, sedula consideratione perpendunt: atque ideo nichil melius esurire, quam salutem intelligunt hominum. Quam ipse messorum primus quondam inter preces esuriens, mox oblatis sibi eis, quas desiderabat, dapibus, audiuit, Surge, Petre, occide et manduca . Et mira sacramenti concordia. Quia et ibi mactari ac manducari iubentur animalia celitus missa, et hic spicas Domino lustrante consecratas  euulsisse discipuli, atque iuxta aliorum narrationem euangelistarum, confricantes manibus manducasse perhibentur.

Hoc est enim quod ait Apostolus: Mortificate membra uestra que sunt super terram, et exuite uos ueterem hominem cum actibus eius . Quia non aliter transit quisque in corpus Christi, non aliter doctorem profectus sui fructibus pascit, quam si, ueteribus concupiscentiis abdicatis, nouo dilectionis mandato nouus homo fuerit factus. uellere itaque spicas est homines a terrena intentione, qua solum mentis quasi radicem fixerant, eruere. Fricare autem manibus, exemplis uirtutum ab ipsa etiam carnis concupiscentia, quasi folliculis atque ex tegumentis aristarum puritatem mentis exuere.  Grana uero manducare est emundatum quemque a sordibus uitiorum per ora predicantium Ecclesie membris incorporari. Et bene hec discipuli pregredientes ante Dominum fecisse commemorantur. Quia doctoris necesse est sermo precedat, et sic cor auditoris subsequens gratia superne uisitationis illustret. Bene sabbatis, quia sancti doctores in predicando et ipsi pro spe future quietis laborant, et auditores eque suos admonent non propter amorem seculi superuacuis insistere negotiis, sed potius pro eterna requie bonis insudare laboribus.

Item per sata ambulant cum Domino qui, diuinis obtemperare studentes imperiis, solerter eloquia sacra meditari delectantur. Esuriunt in satis, cum in eisdem sacris eloquiis, que legendo pertranseunt,  panem uite inuenire desiderant, hoc est ad illa curant uerba peruenire quibus ampliorem in se sui Conditoris amorem incendant. Et hoc in sabbatis, cum, sopita mente a turbulentis cogitationibus, uacare gaudent et uidere quam suauis est Dominus, quamque beatus uir qui sperat in eo , assumptoque pietatis et humilitatis habitu, ad requiem animarum suarum attingere contendunt: uellunt spicas que forte occurrunt, et tandiu uersant manibus contritasque purgant, donec ad escam perueniant: cum testimonia Scripturarum, ad que legentes perueniunt, meditando assumunt, et tandiu scrutatione sedula discutiunt, donec in eis medullam dilectionis, que latere uidebatur, inuenientes extrahant.  Sicut enim asperitate aristarum, que horrent, uelantur grana tritici que reficiunt, ita sepe sub ea que uidebatur uilitate littere, teguntur dona diuine dilectionis, que mentes fidelium esurientes sitientesque iustitiam suauitatis interne dapibus pascant. uerum hec mentium refectio stultis quidem sabbati defensoribus displicet, sed a Domino sabbati probatur: quia qui solam littere superficiem sequuntur, nec ueram mentium refectionem nosse, nec ad internam peruenire animarum requiem norunt. Unde temeritas eorum merito ueritatis ore confunditur, dum subditur:

At ille dixit eis: Non legistis quid fecerit Dauid, quando esuriit, et qui cum eo erant: quomodo intrauit in domum Dei, et panes propositionis comedit, quos  non licebat ei manducare, neque his qui cum eo erant, nisi solis sacerdotibus?  Ad confutandam calumniam Phariseorum, ueteris recordatur historie: quando Dauid fugiens Saulem uenit in Nobe, et ab Achimelech sacerdote susceptus, postulauit cibos; qui cum panes laicos non haberet, dedit ei consecratos, quibus non licebat uesci nisi solis sacerdotibus et Leuitis . Et hoc tantum interrogauit, si mundi essent pueri a mulieribus, et illo respondente ab heri et nudius tertius, non dubitauerit panes dare, melius arbitratus, propheta dicente: Misericordiam uolo, et non sacrificium , de famis periculo homines liberare quam Deo offere sacrificium. Hostia enim Deo placabilis hominum salus est. Opponit ergo Dominus, et dicit:  Si et Dauid sanctus est, et Achimelech pontifex a uobis non reprehenditur, sed legis uterque mandatum probabili excusatione transgressi sunt, et fames in causa est, cur eamdem famem non probatis in apostolis, quam probatis in ceteris? Quanquam et in hoc multa distantia sit. Isti spicas in sabbato manu confricant, illi panes comederunt Leuiticos.

 Coquebantur enim panes propositionis ante sabbatum, et sabbato mane oblati super sacram mensam ponebantur, bisseni ad alterutros conuersi, duabus patinis aureis superpositis, thure plenis, que permanebant usque ad aliud sabbatum, et tunc pro illis alii deportabantur: illi uero sacerdotibus exhibebantur, et thure incenso in igne sacro in quo omnia holocausta fieri solebant, aliud thus  super alios duodecim panes adiiciebatur; qua hora superueniens Dauid panes consecratos accepit. Nec non ad abbati solemnitatem accedebant Neomeniarum dies, quibus in conuiuio requisitus fuit ex aula regia.

 Figurate autem, quod Dauid et pueri eius panes accepere sanctificatos, ostendit sacerdotalem cibum ad usum transiturum esse populorum: siue quod omnes uitam sacerdotalem debemus imitari, siue quod omnes filii Ecclesie sacerdotes sunt. Ungimur enim in sacerdotium sanctum, offerentes nosmetipsos Deo hostias spiritales.

Aut non legistis in lege quia sabbatis sacerdotes in templo sabbatum uiolant et sine crimine sunt?   Calumniamini, inquit, discipulos meos cur per segetes transeuntes spicas triuerint, et hoc fecerint famis necessitate cogente, cum ipsi sabbatum uioletis in templo immolantes uictimas, cedentes tauros, holocausta super lignorum struem incendio concremantes, et, iuxta alterius Euangelii fidem, circumcidentes paruulos in sabbato: ut dum aliam legem seruare cupitis, sabbatum destruatis. Nunquam autem leges Dei sibi contrarie sunt. Et prudenter ubi discipuli sui transgressione argui poterant, Dauid et Achimelech dicit exempla secutos; uerum autem et absque necessitatis obtentu sabbati preuaricationem in ipsos refert, qui calumniam fecerant.

Dico autem uobis quia templo maior est hic.  In hac sententia Euangelii particula hic non est pronomen,  sed aduerbium loci, et significat quod templo maior sit locus qui Dominum templi teneat; ac si diceret: Si figurale templum potuit defendere sacerdotes sibi seruientes, cur spiritale non potest defendere discipulos sibi credentes?  Ostendit enim quia per se ipsum in apostolica doctrina, populo legis infideliter otiante, salus gentibus datur: quia maior ipse sit sabbato, et absque uiolate legis culpa, euangelica fides operetur in Christo. Atque ut ostenderet omnem rerum efficientiam speciem futuri operis continere, adiecit:

Si autem sciretis quid est, Misericordiam uolo, et non sacrificium, nunquam condemnassetis innocentes.  Quid sit Misericordiam uolo, et non sacrificium, supra diximus. Quod autem sequitur, Nunquam  condemnassetis innocentes, de apostolis est intelligendum, et est sensus. Misericordiam comprobatis Achimelech eo quod fame periclitantem Dauid refocillaret et pueros eius , quare meos discipulos condemnatis, qui nichil tale fecerunt?

Dominus enim est filius hominis etiam sabbati. Si, inquit, Dauid rex sacerdotali cibo pastus excusabilis est, et iuxta alterius euangeliste narrationem, sacerdotes sabbatum per templi ministerium uiolantes carent crimine, quanto magis filius hominis, qui uerus rex est, et uerus sacerdos, et ideo Dominus est sabbati, euulsarum sabbato spicarum noxa non tenetur? maxime cum idem Filius Dei cum Patre et Spiritu sancto non solum creator sit sabbati, sed etiam omnium temporum et totius mundi.

 [II.] Et cum transisset inde, uenit in Synagogam eorum, et ecce homo manum habens aridam.  De isto homine qui manum habebat aridam etiam Marcus et Lucas non tacent . Posset autem putari eo die factum et de spicis et de ipso sanato, quoniam sabbatum et hic commemoratur, nisi Lucas aperuisset alio sabbato factum esse de sanitate aride manus. Proinde quod Mattheus, et cum inde transisset, uenit in synagogam eorum, non quidem uenit nisi cum inde transisset; sed post quot dies in synagogam eorum uenerit postea quam a segete illa transiit non expressum est. Ac per hoc locus datur narrationi Luce, qui dicit alio sabbato huius manum sanatam. Homo sane qui manum  habebat aridam, humanum genus indicat in fecunditate boni operis arefactum, sed Domini miseratione curatum. Cuius dextera, que in primo parente dum uetite arboris poma decerperet, aruerat, per Redemptoris gratiam, dum insontes manus in arbore crucis tenderet, bonorum operum succis est restituta saluti. Et bene in synagoga manus erat arida: quia ubi scientie donum maius, ibi grauius est inexcusabilis noxe periculum.

Et interrogabant eum dicentes: Si licet sabbatis curare? ut accusarent eum. Quia destructionem sabbati, quam Pharisei in discipulis arguebant, probabili exemplo excusauerat, ipsum calumniari uolunt; et interrogabant utrum liceat curare in sabbatis: ut si non curauerit, crudelitatis aut imbecillitatis;  si curauerit, transgressorem accusent. Sabbatis precipue Dominus in synagoga docet operaturque uirtutes non solum propter insinuandum spiritale sabbatum, sed et propter celebriorem eo die populi conuentum. Cui tunc ex antiqua patrum institutione moris erat, quia uacare a labore per legem iubebatur, legendis audiendisque Scripturis operam dare. Iuxta quod in Actibus apostolorum Iacobus loquitur: Moyses enim a diebus antiquis habet, qui eum predicent in synagogis, ubi per omne sabbatum legitur . Nam sicut hi quibus uenandi ars est, ubi feras, pisces et uolucres plus abundare didicerint, ibi sua maxime retia tendunt: ita et Dominus semper docuit in synagoga et in templo quo omnes Iudei conueniebant, uolens  omnes saluos fieri, et ad agnitionem ueritatis uenire.

Ipse autem dixit illis: Quis erit ex uobis homo, qui habeat unam ouem, et si ceciderit hec sabbatis in foueam, nonne tenens leuabit eam? Quanto magis melior est homo oue! Itaque licet sabbatis benefacere.  Sic soluit propositam questionem, ut interrogantes auaritie condemnaret. Si uos, inquit, in sabbato ouem et aliud quodlibet animal in foueam decidens eripere festinatis, non animali, sed uestre auaritie consulentes, quanto magis ego hominem, qui multo melior est oue, debeo liberare! Preueniens Dominus calumniam Iudeorum, quam sibi perfida mente parauerant, arguit eos, quia legis precepta praua interpretatione uiolarent, estimando in sabbato etiam a bonis operibus feriandum,  cum lex a malis abstinere iubeat, dicens, Omne opus seruile non facietis in eo , id est, peccatum: Omnis enim qui facit peccatum seruus est peccati : eodem precepto simul et futuri seculi formam in presentibus adumbrans, ubi qui per tres seculi huius etates bona fecerunt, in septima quiete malorum tantummodo, non autem bonorum, sint ferias habituri; nam licet secularia opera conquiescant, non otiosus tamen boni operis actus est in Dei laude quiescere

Tunc ait homini: Extende manum tuam, et extendit. Sananda manus arida iubetur extendi, quia infructuose debilitas anime nullo melius ordine quam eleemosynarum largitate curatur. Unde Ioannes  Baptista, turbis sciscitantibus quid facerent ut non uelut arbores aride mitterentur in ignem, hoc solum precepit: Qui habet duas tunicas det non habenti, et qui habet escas similiter faciat . Et in Ecclesiastico dicitur: Fili, non sit manus tua ad accipiendum porrecta et ad dandum collecta . Frustra enim manus ad Deum pro peccatis rogaturus expandit, qui non has ad uiduam rogantem beneficium laturus extenderit; unde pulchre subiungitur:

Et restituta est sanitati, sicut altera. Humanum quippe genus ante aduentum Saluatoris dexteram manum habuit languidam, et sinistram sanam, quia marcide torpebat ab eleemosynarum opere, et sue tantum intenta erat studere utilitati. Sed adueniente  Domino Iesu Christo, dextera illi sanatur ut sinistra: quia quod ante congregauerat auide, nunc preceptum est ei ut tribuat large: et fit illud quod scriptum est, ut qui utuntur hoc mundo, tanquam non utentes sint ; et: Qui multum habuit non abundabit, et qui modicum non minorabit .

 Notandum quoque quod in Euangelio secundum Hebreos, quo utuntur Nazareni et Ebionite, et quod uocatur a plerisque Matthei authenticum, homo iste, qui aridam habet manum, cementarius scribitur, istiusmodi uocibus auxilium precans: Cementarius eram, manibus uictum queritans; precor te, Iesu, ut mihi restituas sanitatem, ne turpiter mendicem cibos. Denique usque ad aduentum  Saluatoris manus, cui spiritalis edificii cura delegata fuerat, arida in Synagoga Iudeorum fuit, et Dei opera non fiebant in ea: postquam enim ille uenit in terras, reddita est in apostolis credentibus dextera et operi pristino restituta.

 Sed potest mouere quomodo Mattheus dixerit quod ipsi interrogauerint Dominum, Si licet sabbato curare? uolentes inuenire accusandi occasionem; ipse uero illis de oue proposuerit similitudinem, dicens: Quis erit ex uobis homo qui habeat ouem unam, et si ceciderit hec sabbatis in foueam, nonne tenebit et leuabit eam? Quanto melior est homo oue. Itaque licet sabbatis benefacere, cum Marcus et Lucas illos toties a Domino interrogatos esse perhibeant, Licet sabbato benefacere, an male? animam  saluam facere, an perdere ? Itaque intelligendum est quod illi prius interrogauerint Dominum, si licet sabbato curare? Deinde quod intelligens cogitationes eorum, aditum accusandi querentium, constituerit in medio illum quem fuerat sanaturus, et interrogauerit quod Marcus et Lucas eum interrogasse commemorant. At tunc illis tacentibus proposuisse similitudinem de oue, et conclusisse quod liceat sabbato benefacere.

Postremo circumspectis eis cum ira, sicut Marcus dicit, contristatum super cecitatem cordis eorum dixisse homini, Extende manum tuam. Sequitur Mattheus, ita contexens narrationem suam.

Exeuntes autem Pharisei consilium faciebant aduersus  cum quomodo eum perderent.  Exeun tes ergo eos dicit, non adeuntes, uel appropinquantes, quia eorum mens praua semper a Domino auersa fuit, nec pertinebant ad eorum sortem quibus Scriptura dicit: Accedite ad eum, et illuminamini, et reliqua . Exeuntes uidelicet cum magistro suo diabolo, de quo scriptum est: Exiuit Satan a facie Domini , consilium fecerunt quomodo uitam perderent, non quomodo ipsi uitam inuenirent. Quod autem Domino iniqui moliuntur insidias liuor in causa est: quid enim fecerat ut Phariseos ad interfectionem sui prouocaret, nempe quod homo extenderat manum suam. Quis enim Phariseorum in die sabbati non extenderat manum, portans cibos, calicem porrigens et cetera que  uictui necessaria sunt: si ergo manum extendere, et alimenta subleuare uel potum, in sabbato non est criminis, cur hoc mali arguant quod ipsi facere coguntur; presertim cum iste cementarius nichil tale portauerit, sed ad preceptum Domini saluam extenderit manum. Neque enim ille, qui dixit, et facta sunt  omnia, sabbato laborare poterat conuinci.

iehsu autem sciens, secessit inde. Sciens insidias eorum, quod uellent perdere Saluatorem suum, recessit inde, ut Phariseis occasionem impietatis auferret.  Secessit quasi homo fugiens persequentium insidias, quia neque adhuc uenerat hora passionis eius, neque extra Hierusalem fuit locus passionis. Secessit, fugiens sese odio persequentes,  sed eo accessit ubi plures inuenit sese per amorem sequentes. Nam subditur:

Et secuti sunt eum multi, et curauit eos omnes. Ecce Pharisei, magistri uidelicet plebis, unanimo Dominum consilio perdere querunt; at turba indocta et uulgus undecunque collectum unanima cum dilectione sequuntur. Illi uidentes opera uirtutum eius, et uerba doctrine audientes, nichil amplius discere quam ut eum persequerentur ualebant: isti, opinione tantum ducti uirtutum eius, congesto agmine permaximo, ueniunt ad audiendum eum opemque salutis flagitandam. Unde mox sue uoluntatis ac desiderii consequi merentur effectum, plurimis a Domino sanatis, ut in sequentibus legitur, ubi exemplum dedit suis, si in una ciuitate persecutionem paterentur,  in alteram fugiendi. Denique Paulus, exemplo Domini simul et precepto edoctus, fugit e Damasco, ubi insidiis appetebatur prauorum; sed inde digressus, innumeros alibi qui se ad pietatem sequerentur inuenit populos .

Et precepit eis ne manifestum eum facerent.  Precepit enim hoc non propter timorem mortis, ne forte proditus iam occideretur, cui erat in potestate anima sua, sed parcendo Iudeis, ne ipsi inuidia trucidarentur innocentem persequendo; de quibus alibi dicitur: uere stultos interficit iracundia, et paruulos occidit inuidia . Nos autem tropologice instruit, ut cum aliquid magni fecerimus, laudem forinsecus non queramus.

 Ut adimpleretur quod dictum est per Isaiam prophetam, dicentem: Ecce puer meus quem elegi, dilectus meus, in quo bene complacuit anime mee . Quod enim propheta de illo futurum predixit, necesse erat in ipso impleri, ut innocentia et mansuetudo eius uerum comprobaret prophetarum oraculum. Puer ergo Domini est iehsu, quia formam serui accepit, et habitu est inuentus ut homo ; sed tamen electus: quia ipse, sicut Scriptura dicit, electus est ex millibus , uerus scilicet Dauid, uir secundum cor Domini inuentus, qui fecit omnes uoluntates eius . Electus est enim in opus quod nemo alius fecit, ut redimeret genus humanum et pacificaret mundum cum Deo: quando enim ipse eligitur, homo est; quando eligit, Deus est.  In duabus quidem naturis una persona est Christus. In ipso bene complacuit sibi anima Dei, quia ipse solus est agnus sine peccati macula, de quo et paterna uox dicit: Hic est Filius meus dilectus, in quo mihi bene complacui.

Ponam Spiritum meum super eum, et iudicium gentibus nuntiabit.  Ex persona Patris hoc per prophetam dicitur. Spiritus quippe ponitur non super Dei uerbum et super Unigenitum, qui de sinu Patris processit, sed super eum de quo dictum est, Ecce puer meus ; et item, Requiescet, inquit, super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Iudicium ergo Dei Dominus iehsu  gentibus nuntiauit, quia futurum iudicium suum, quod ille minime crediderunt, per Euangelium suum et predicatores Noui Testamenti patefecit, docuitque eas modo agere iudicia iusta et deuitare iudicia iniusta. Sequitur:

Non contendet, neque clamabit, neque audiet aliquis in plateis uocem eius  Non contendit ergo Christus, neque clamauit, neque audita est in plateis uox eius, quia cum malediceretur non remaledicebat, cum pateretur non comminabatur. Tradebat autem se iudicanti iniuste, corpus suum dedit percutientibus, et genas suas uellentibus; sicut ouis ad occisionem ductus est, et non aperuit os suum . Allegorice autem non audiuit quisquam in plateis uocem Christi, quia lata est uia que ducit  ad perditionem, et multi qui ingrediuntur per eam non audiunt uocem Saluatoris, quia non sunt in arcta uia, sed in spatiosa.

Arundinem quassatam non confringet et linum fumigans non exstinguet.  Arundinem quassatam Iudeos dicit, propter quod et unus populus erat et ab inuicem discrepabant. Linum fumigans non exstinguet, populum uidelicet a gentibus congregatum, qui, exstincto legis naturalis ardore, fumi amarissimi et qui noxius oculis est, tenebroseque caliginis inuoluebatur erroribus; quem non solum non exstinxit et redegit in cinerem, sed e contrario de parua scintilla et pene moriente maxima suscitauit incendia, ita ut totus orbis arderet igne Domini  Saluatoris, quem uenit mittere super terram . Siue aliter: qui peccatori non porrigit manum, nec portat onus fratris sui, iste quassatum calamum confringit: et qui modicam scintillam contemnit in paruulis, hic linum exstinguit fumigans, quod Christus utrumque non fecit; ad hoc enim uenerat ut saluum faceret quod perierat, et ouem erroneam ad gregem in suis sacris humeris reportaret . Unde et sequitur:

Donec eiiciat ad uictoriam iudicium. Iste autem qui arundinem quassatam non contriuit, et linum fumigans non exstinxit, iudicium quoque perduxit ad uictoriam. Cuius iudicia uera sunt iustificata in semetipsis , tandiu lumen predicationis eius in mundo resplendet, nulliusque conteretur nec  superabitur insidiis, donec ponat in terra iudicium et impleatur illud quod scriptum est: Fiat uoluntas tua, sicut in celo et in terra . Aliter, hic patientiam et mansuetudinem suam Redemptor noster usque ad mortem seruauit, donec illud iudicium quod in eo agebatur ad uictoriam perueniret. Quia postquam mortem carnis sue, quam pro nobis clementer suscepit, potenter resurgendo superauit, expulso principe huius mundi uictor ad regnum rediit, ibique in Patris dextera sedens regnabit, donec ponat omnes inimicos suos sub pedibus eius .

Et in nomine eius gentes sperabunt. Merito ergo in nomine eius gentes sperabunt, quia ipse est semen de quo promissum est Abrahe quod in semine eius  benedicentur omnes gentes terre. De quo et predictus Isaias ait: Radix Iesse, qui exsurget regere gentes, in eum sperabunt  ipsumque deprecabuntur.

In nomine quippe eius omnes gentes sperabunt, quia, ut Petrus ait, non est aliud nomen sub celo datum hominibus, per quod possint saluari . Sed in nomine Iesu, iuxta Pauli uocem, omne genu flectetur celestium, terrestrium et infernorum; et omnis lingua confitebitur quia Dominus iehsu in gloria est Dei Patris .

[III.] Tunc oblatus est ei demonium habens, cecus et mutus, et curauit eum, ita ut loqueretur et uideret. Tria ergo signa simul in uno homine perpetrata sunt: cecus uidet, mutus loquitur, possessus demone  liberatur; quod et tunc quidem carnaliter factum est, sed et quotidie completur conuersatione credentium, ut, expulso primum demone, fidei lumen aspiciant: deinde ad laudes Dei tacentia prius ora laxentur.

Et stupebant omnes turbe, et dicebant: Nunquid hic est filius Dauid? Pharisei autem audientes dixerunt: Hic non eiicit demones nisi in Belzebub principe demoniorum. Turbis quippe que minus erudite uidebantur Domini semper facta mirantibus, et filium Dauid ob misericordiam et beneficia que indigentibus prebebat predicantibus, Pharisei et Scribe contra uel negare hec, uel que negare nequierant sinistra interpretatione peruertere laborabant, quasi  non hec diuinitatis, sed immundi spiritus opera fuissent, id est Belzebub, qui deus erat Accaron: nam quidem Bel ipse est Baal, Zebub autem musca uocatur; nec iuxta quedam mendosa exemplaria l littera, uel d in fine est nominis legenda, sed b, ut Belzebub: ergo Baal muscarum, id est, uir muscarum, siue habens muscas interpretatur, ob sordes uidelicet immolatitii cruoris, ex cuius spurcissimo ritu uel nomine principem demoniorum cognominabant.

iehsu autem, sciens cogitationes eorum, dixit eis: Omne regnum diuisum contra se desolabitur.  Non ad dicta, sed ad cogitata respondit, ut uel sic compellerentur credere potentie eius, qui cordis uidebat occulta. Si autem omne regnum in seipsum  diuisum desolatur, ergo Patris, et Filii, et Spiritus sancti regnum non est diuisum: quod sine ulla contradictione, non aliquo impulsu desolandum, sed eterna est stabilitate mansurum. Si uero sancte et indiuidue Trinitatis indiuiduum, imo quia indiuiduum, manet regnum, desistant Ariani minorem Patre Filium, minorem Filio sanctum dicere Spiritum, quia quorum unum est regnum, horum est et una maiestas.

Et omnis ciuitas, uel domus diuisa contra se non stabit. Non potest regnum et ciuitas contra se diuisa perstare; sed quomodo concordia parue res crescunt, sic discordia maxime dilabuntur. Si ergo Satanas pugnat contra se, et demon inimicus est demonis, deberet iam mundi uenisse consummatio:  nec haberent in eo locum aduersarie potestates, quarum inter se bellum, pax hominum est. Si autem putatis ob hoc, o Scribe et Pharisei, quod recessio demonum obedientia sit in principem suum, ut homines ignorantes fraudulenta simulatione deludant, quid potestis dicere de corporum sanitatibus quas Dominus perpetrauit? Aliud est si membrorum quoque debilitates et spiritalium uirtutum insignia demonibus ascribatis.  Potest et hoc aliter intelligi. Domus quoque et ciuitatis eadem est ratio que regni. Sed ciuitas hic Ierusalem indicatur, gentium semper gloriosa dominatu. Nunc posteaquam in Domino suum furorem plebs exarsit, et apostolos eius cum credentium turba effugauit, discedentium illinc diuisione non stabit: atque ita, quod mox consecutum  est per hanc diuisionem, ciuitatis illius denuntiatur excidium.

Et si Satanas Satanam eiicit, aduersus se diuisus est, quomodo ergo stabit regnum eius? Dicti superioris maleuolentiam, quo eum in Belzebub hec agere loquebantur, eo ipso quo locuti sunt genere condemnantur, non intelligentes confessos se fuisse Belzebub esse diuisum: et si ad diuisionem suam coactus est, ut demon demonem perturbaret, et aduersus se diuisus ipse consisteret, hinc quoque estimandum esse plus in eo qui diuiserit quam in his qui diuisi sint inesse uirtutis. Ergo iam diuisus est, et aduersum se coactus est, regnumque eius tali diuisione est solutum, et non poterit stare, sed finem habet.   Hoc dicens ex ipsorum confessione uolebat intelligi, quod in eum non credendo in regno diaboli esse delegissent: quod utique aduersum se diuisum stare non potest. Eligant ergo quod uoluerint: si Satanas Satanam non potest eiicere, nichil contra Dominum quod dicerent inuenire potuerunt; si autem potest, multo magis sibi prospiciant, et recedant de regno eius, quod aduersum se stare diuisum non potest. In quo autem Dominus Christus eiiciat demones, ne demoniorum principem existiment, attendant quod sequitur:

Et si ego in Beelzebub eiicio demones, filii uestri in quo eiiciunt? ideo ipsi iudices erunt uestri. Dixit hoc utique de discipulis suis, illius populi filiis, qui certe discipuli Domini nostri Iesu Christi bene sibi conscii  fuerant nichil se malarum artium a bono magistro didicisse, ut in principe demoniorum eiicerent demones. Ideo, inquit, ipsi iudices erunt uestri. Ipsi, inquit, ipsi ignobilia et contemptibilia huius mundi, in quibus non artificiosa malignitas, sed sancta simplicitas mee uirtutis apparet, ipsi testes mei, iudices erunt uestri.  Aliter, filios Iudeorum exorcistas gentis illius ex more significat, qui ad inuocationem eiiciebant demones. Et coarctat eos interrogatione prudenti, ut confiteantur Spiritus sancti opus esse. Quod si expulsio, inquit, demonum in filiis uestris Deo, non demonibus deputatur, quare in me idem opus non eamdem habeat causam? Ergo ipsi uestri iudices erunt, non potestate, sed comparatione, dum illi expulsionem demonum Deo assignant,  uos Belzebub principi demoniorum.

Si autem ego in Spiritu Dei eiicio demonia, igitur peruenit in uos regnum Dei. In Luca istum locum ita scriptum legimus: Si autem ego in digito Dei eiicio demones . Iste digitus [est] quem confitentur et Magi, qui contra Mosen et Aaron signa faciebant, dicentes, Digitus est iste Dei , quo et tabule lapidee scripte sunt in monte Sina . Igitur si manus et brachium Dei Filius est, et digitus eius Spiritus sanctus, Patris, et Filii et Spiritus sancti una substantia est, non te scandalizet membrorum inequalitas, cum edificet unitas corporis.  Aliter, digitus Dei uocatur Spiritus sanctus, propter partitionem donorum, que in eo dantur unicuique propria, siue hominum, siue angelorum:  in nullis enim membris nostris magis apparet partitio quam in digitis.

 Quod autem dicit: Peruenit in uos regnum Dei, uel ipsum se significat, de quo alio in loco scriptum est: Regnum Dei intra uos est, et medius stat inter uos quem uos nescitis; uel certe illud regnum quod et Ioannes et ipse Dominus predicauerunt: Penitentiam agite, appropinquat enim regnum celorum . Et tertium regnum Scripture sancte, quod aufertur a Iudeis, et tradetur genti facienti fructum eius 

Aut quomodo potest quisquam intrare in domum fortis, et uasa eius diripere, nisi prius alligauerit fortem, et tunc domum illius diripiet.  Fortem diabolum  dicit, quia ipse tenebat, ne se possent ab illo uiribus suis homines eruere, sed per gratiam Dei; uasa eius, homines ab eo deceptos; domum eius, mundum, qui in maligno positus est: in quo usque ad Saluatoris aduentum male pacato potiebatur imperio, cum in cordibus infidelium sine ulla contradictione quiescebat. Alligauit autem fortem Dominus, id est, ab electorum seductione compescuit diabolum. Et tunc domum eius diripuit, quia ereptos a diaboli laqueis eos quos suos esse preuidit Ecclesie sue membris adunauit, ac per distinctas in ea uariorum graduum dignitates ordinauit. uel certe, domum eius diripuit, quia omnes mundi partes, quibus olim hostis dominabatur antiquus, apostolis apostolorumque successoribus, ut in sua quisque  prouincia reuocatos ab errore populos ad uiam uite conuerteret, distribuit. Ostendit ergo per parabolam, sed iam manifestissimam, Dominus quod non corde fallax, operatione cum demonibus, ut calumniabantur, sed diuersa prorsus atque aduersa uirtute diuinitatis, homines a demonibus liberaret, ideoque grande scelus committerent, qui hoc quod Dei esse cognouerant, diaboli esse clamabant.

Qui non est mecum, contra me est; et qui non congregat mecum, spargit. Non putet quisquam de hereticis dictum et schismaticis, quanquam et ita ex superfluo possit intelligi; sed ex consequentibus textuque sermonis ad diabolum refertur, et quod non possint opera Belzebub Saluatoris operibus comparari. Ille cupit animas hominum tenere captiuas,  Dominus liberare; ille predicat idola, hic unius Dei notitiam; ille trahit ad uitia, hic ad uirtutes reuocat: quomodo ergo possunt habere concordiam inter se, quorum opera diuisa sunt?

Ideo dico uobis, omne peccatum et blasphemia remittetur hominibus. Omnia peccata et blasphemie non passim dimittuntur omnibus hominibus, sed his qui dignam pro erratis suis in hac uita penitentiam egerint. Neque ullum habet locum praue assertionis uel Nouatianus, ut penitentibus eis qui in martyrio suo lapsi sunt ueniam neget esse tribuendam; uel Origenes, ut asserat post iudicium uniuersale, transactis licet seculorum uoluminibus innumeris, cunctos peccatores ac blasphemos ueniam peccatorum esse consecuturos, atque ad regnum celeste  perducendos: cuius errorem sequentia quoque Domini uerba arguunt.

Spiritus autem blasphemia non remittetur. Qui ergo manifeste intelligens opera Dei, cum de uirtute negare non possit, stimulatus inuidia, calumniatur; et Christum Deique uerbum, et opera Spiritus sancti dicit esse Belzebub; isti non dimittetur neque in presenti seculo, neque in futuro. Non quod negemus et ei, si penitentiam agere ualuerit, posse dimitti ab eo qui uult omnes homines saluos fieri, et in agnitionem ueritatis uenire , sed quod ipsi iudici et largitori uenie credentes, qui se et penitentiam semper accepturum, et hanc blasphemiam nusquam dicit esse penitendam, credamus hunc blasphemie  blasphemum, exigentibus meritis, sicut nunquam ad remissionem, ita nec ad ipsos digne penitentie fructus esse peruenturum: iuxta hoc quod Ioannes euangelista de quibusdam blasphemie sue merito excecatis ueracissime scripsit: Propterea non poterant credere, quia iterum dixit Isaias: Excecauit oculos eorum, et indurauit cor eorum: ut non uideant oculis, et intelligant corde, et non conuertantur, et sanem illos . Sola ergo blasphemia in Spiritum sanctum, quia quisque in similitudine diaboli et angelorum eius contra conscientiam suam maiestatem Deitatis oppugnare non trepidat, non habet remissionem in eternum, sed reus erit eterni delicti: sicut euangelista Marcus aperte declarat, qui, posito hoc Domini testimonio, subiunxit atque  ait, Quoniam dicebant, Spiritum immundum habet. Nam neque hi qui Spiritum sanctum non esse, neque qui hunc esse quidem, sed Deum non esse, neque qui hunc Deum quidem esse, sed Patre Filioque minorem, credunt et confitentur, quia non inuidentia diabolica, sed humana ignorantia ducti faciunt, hoc irremissibilis blasphemie crimine tenentur. Qua proprie principes Iudeorum, et quisque similis, inuidie peste corrupti maiestatem blasphemant, sine fine peribunt.

Et quicunque dixerit uerbum contra filium hominis remittetur ei. Ac si aliis uerbis diceret: Quicunque conuicia dixerit contra me, scandalizatus quippe carne mea, et me hominem tantum arbitrans, quod filius sim fabri et fratres habeam Iacobum, et Ioseph,  et Iudam, et homo uorator, et uini potator sim, talis opinio atque blasphemia, quanquam culpa non careat erroris, tamen habet ueniam propter corporis uilitatem. Nam in eo quod sequitur.

Qui autem dixerit contra Spiritum sanctum, non remittetur ei, neque in hoc seculo, neque in futuro.  Ex his uerbis Domini datur intelligi quasdam culpas in hoc seculo, quasdam uero in futuro laxari. Quod enim de uno negatur, consequens intellectus patet quia de quibusdam conceditur. Sed tamen hoc de paruis minimisque peccatis fieri posse credendum est: sicut est assiduus otiosus sermo, immoderatus risus, et peccatum cure rei familiaris: que uix sine culpa uel ab ipsis agitur qui culpam qualiter declinari debeat sciunt: aut in non grauibus  culpis errore ignorantie; que cuncta etiam post mortem grauant, si adhuc in hac uita positis minime fuerint relaxata. Hoc tamen sciendum est quia illic, saltem de minimis, nil quisque purgationis obtinebit, nisi bonis hoc actibus in hac adhuc uita positus, ut illic obtineat, promereatur.

Aut facite arborem bonam et fructum eius bonum. Aut facite arborem malam et fructum eius malum. Ex fructibus siquidem arbor agnoscitur. Constringit eos syllogismo, quem Greci uocant [Al., nos ineuitabilem possumus appellare: qui interrogatos hinc inde concludit, et utroque cornu premit. Si, inquit, diabolus malus est, bona opera facere non potest; si autem bona opera sunt,  que facta cernitis, sequitur ut non sit diabolus qui ea facit: neque enim fieri potest ut ex malo bonum, aut ex bono oriatur malum.  Mystice autem arbor bona Christus est, de quo Psalmista ait: Erit tanquam lignum quod plantatum est secus decursus aquarum, quod fructum suum dabit in tempore suo . Dedit ergo hoc lignum fructum in tempore suo, id est, in tempore incarnationis sue, quando Euangelium predicauit, miracula multa fecit, sanitates infirmantibus impendit, Scripturarum intelligentiam tribuit, tenebris infidelitatis et peccatorum obcecatos fidei et ueritatis lumine illustrauit; ultime uero, perpetrata passione ac resurrectione sua, humanum genus, quod per pomum uetitum in mortem concidit, sua gratia ad uitam erexit. E contrario  uero arbor mala diabolus est et omnes qui ad eum pertinent, hoc est scribe et Pharisei, et heretici, et schismatici, et ceteri iniqui qui ex illa pessima radice pullulant. Horum ergo fructus est inuidia, detractio, persecutio, blasphemia, heresis, precipitium mortis et uorago peccatorum. Sicut enim iste due arbores distant genere, ita distant et germine. Unde et sequitur:

Progenies uiperarum, quomodo potestis bona loqui cum sitis mali?  Progenies uiperarum eos dicit, quia diaboli filios eos appellat.  In tantum enim quis filius eius est, in quantum eum peccando imitatur. Quod enim dicit: Quomodo potestis bona loqui cum sitis mali, ostendit illos arborem malam, et tales afferre fructus blasphemie redundantes,  qualia habeant semina diaboli.

Ex abundantia enim cordis os loquitur.  Humanum quidem iudicium sepe fallit, quia cor proximi nescit nisi ex ore et opere pensare. Dominus autem ipsum opus, et sermones nostros quos cordis os loquitur, iudicat, qui ex qua intentione promantur uerba non ignorat.

Bonus homo de bono thesauro profert bona, et malus homo de malo thesauro profert mala.  Thesaurus cordis intentio est cogitationis, ex qua prouentum operis eternus arbiter iudicat. Unde fit plerumque ut minora bona nonnulla maiora celestis gratie mercede operentur: uidelicet, propter intentionem cordis qua maiora uoluerant patrare  bona si possent;  et alii maiora uirtutum opera ostentantes, ob incuriam cordis tepidi minora a Domino premia sortiantur. Sed hoc in loco uel ipsos Iudeos Dominum blasphemantes ostendit, de quali thesauro, id est, de abscondito cordis, blasphemiam proferant; uel cum superiore questione heret sententia, quod quomodo non possit bonus homo proferre mala, nec malus bona opera facere, sic non possit Christus mala, diabolus bona opera facere.

Dico autem quoniam omne uerbum otiosum quod locuti fuerint homines, reddent rationem de eo in die iudicii. Hoc quoque heret cum superioribus, et est sensus: Si otiosum uerbum quod nequaquam edificat  audientes, non absque periculo eius qui loquitur, profertur, et in die iudicii redditurus est unusquisque rationem sermonum suorum, quanto magis uos qui opera Spiritus sancti calumniamini, et dicitis me in Belzebub principe demoniorum eiicere demonia, reddituri estis rationem calumnie uestre. Otiosum uerbum est quod sine utilitate et loquentis dicitur et audientis, id est si, omissa ratione, de rebus friuolis loquamur, et fabulas narremus antiquas. Ceterum qui scurrilitatem replicat, cachinnis ora dissoluit, et aliquid profert turpitudinis: hic non otiosi sermonis, sed criminosi tenebitur reus.

Ex uerbis enim tuis iustificaberis, et ex uerbis tuis condemnaberis. Ex precedentibus adhuc pendet sententia,  ubi ait: Ex abundantia cordis os loquitur. Ex malis uerbis dubium non est quod damnetur homo a Deo, que protulerit; iustificari autem ex bonis uerbis nullo modo poterit, nisi de intimo cordis ea recta intentione proferat. Bona autem etiamsi sint, et non recto studio fuerint prolata, iustificare non poterunt loquentem. Sicut nec Caiphas in prophetando iustus inuentus est, qui dixit, Expedit ut unus moriatur homo pro populo, et non tota gens pereat . Illa ergo uerba iustificant loquentem, qui bonum quod ore profert, medullitus corde retinet, et intentione sana profert. In uerborum enim pondere probatio consistit uite humane, quia, ut Salomon ait: Mors et uita in manibus lingue, et qui custodit os suum, custodit ab angustiis animam  suam: Qui autem inconsideratus est ad loquendum, sentiet malum . Unde et Iacobus ait: Lingua quidem modicum membrum est, et magna exaltat, lingua ignis est, uniuersitas iniquitatis. Lingua constituitur in membris nostris, que maculat totum corpus, et inflammat rotam natiuitatis nostre inflammata a gehenna. In ipsa benedicimus Dominum, et Patrem, et in ipsa maledicimus homines, qui ad similitudinem Dei facti sunt: ex ipso ore procedit maledictio et benedictio . Et item: In multis, inquit, offendimus omnes, si quis in uerbo non offendit, hic perfectus est uir . Hoc enim uerbum significauit cuius offensionem humana potest uitare fragilitas, ut est uerbum blasphemie, doli, detractionis, maledictionis, superbie, iactantie, excusationis  in peccatis, emulationis, dissensionis, heresis, mendacii, periurii, sed et otiose, nec non etiam superflue locutionis in his que necessaria uidentur. In huiuscemodi ergo uerbo quisque se sine offensione custodit, hic perfectus est uir: qui autem uerba catholice fidei et pie confessionis in Dominum, et que ad proximorum instructionem atque utilitatem pertinent, profert, bona mercede dignus in eternum iustificabitur.

[Iu.] Tunc responderunt ei quidam de scribis et Phariseis dicentes: Magister, uolumus a te signum uidere.  Sic signa postulant, quasi que uiderant signa non fuerint. Sed in alio euangelista, quid petunt, plenius explicatur. uolumus a te signum  uidere de celo. uel in more Elie ignem de sublimi uenire cupiebant , uel in similitudinem Samuelis tempore estiuo mugire tonitrua, coruscare fulgura, imbres ruere . Quasi non possint et illa calumniari, et dicere ex occultis et uariis eris passionibus accidisse. At [Nam] qui calumniaris ea que oculis uides, in manu tenes, utilitate sentis, quid facies de his que de celo uenerunt? Utique respondebis et magos in Aegypto multa signa fecisse de celo.

Qui respondens ait illis: Generatio mala et adultera signum querit. Egregie dixit adultera, quia dimiserat uirum, et, iuxta Ezechielem, multis se amatoribus copulauerat .

Et signum non dabitur ei, nisi signum Ione prophete.  Duplici fuerat questione pulsatus: quidam enim calumniabantur eum in Beelzebub eiecisse demonia: quibus hactenus est responsum; et alii tentantes, signum de celo querebant ab eo: quibus ab hinc respondere incipit; non eis signum de celo, quod indigni erant uidere, uerum de profundo inferni tribuens, quale Ionas propheta naufragus cetoque sorbente uoratus, sed de abysso ac mortis fauce liberatus, et accepit et dedit signum, uidelicet incarnationis, non diuinitatis, passionis, non glorificationis . Discipulis autem suis signum de celo dedit, quibus eterne beatitudinis gloriam et prius figuraliter in monte transformatus, et post ueraciter in celum subleuatus, ostendit.  Ostendit quidem Iudeos instar Niniuitarum peccatis  grauibus inuolutos, et subuersioni, si non penituerint, esse proximos. uerum sicut Niniuitis denuntiatur supplicium, et remedium demonstratur, ita etiam Iudei non debent desperare indulgentiam, si uelint agere penitentiam, quia mors Saluatoris reconciliatio est mundi. Unde et sequitur:

Sicut fuit Ionas in uentre ceti tribus diebus et tribus noctibus, sic erit filius hominis in corde terre tribus diebus et tribus noctibus.  Quod ergo Ionas typum Saluatoris tenuerit, ex hoc loco manifestum est: quia sicut ille ad predicationem Niniues, que interpretatur speciosa, ita Saluator ad salutem gentium missus est. Interpretatur siquidem Ionas columba siue dolens; et merito hec nomina competunt Redemptori nostro, super quem descendit  Spiritus sanctus in specie columbe, et secundum quod propheta de eo ait: uere languores nostros ipse tulit, et dolores nostros ipse portauit . Piscis autem qui Ionam deuorauit in pelago significat mortem quam Christus perpessus est in mundo. In uentre ergo ceti Ionas erat tribus diebus et tribus noctibus, et Saluator noster in morte in sepulcro fuit tribus deibus et tribus noctibus. Tuncque completum est illud quod legitur in Osea. Ero mors tua, o mors; ero morsus tuus, o inferne? . Et sicut Ionas in uentre piscis non permansit, sed eiectus est in aridam, ita Saluatoris nostri anima non relicta est in inferno, neque caro eius uidit corruptionem, sed resurrexit in gloria. Nam  illud questione non indignum esse uidetur, quomodo Saluator tribus diebus et tribus noctibus in corde terre fuerit, cum ipse in Parasceue hora quasi sexta sit crucifixus, et in una sabbatorum ualde diluculo resurrexit a mortuis. Itaque intelligendum est illud synecdochice dictum, hoc est, si diei Parasceues partem, qua sepultus est, cum preterita nocte pro nocte et die accipias, hoc est, pro toto die sabbati noctem et diem integrum, et noctem Dominicam cum eodem die illuscescente ac per hoc incipiente, partem pro toto, habes profecto triduum et tres noctes.  Nec illud etiam minus considerandum est quod simpla mors Redemptoris nostri profuit duple nostre, et simpla eius resurrectio profuit duple nostre. Mors carnis eius et resurrectio  eius mors carnis nostre, et resurrectio eius mors anime nostre et resurrectio est. Duas mortes nostras, et duas resurrectiones nostras, duo et duo quatuor sunt: unam mortem Domini et unam resurrectionem eius adde ad quatuor nostras et sex faciunt. Igitur simplum Domini et duplum nostrum tres sunt, et tres partes habet senarii numeri, quod significauerunt triginta tres hore, quibus fuit Dominus in inferno. Huic simplo congruunt duodecim hore diurne, et uiginti quatuor nocturne. Item uiginti quatuor ad duplam mortem nostram conueniunt, et ille duodecim hore ad mortem Domini simplam. Non autem immerito uno die in sepulcro et duabus noctibus iacuit, quia uidelicet lucem sue simple mortis tenebris duple nostre mortis  adiunxit: ad nos quippe uenit, qui in morte spiritus carnisque tenebamur, unam ad nos suam, id est, carnis mortem detulit, et duas nostras quas recepit, soluit. Si enim ipse utramque susciperet, nos a nulla liberaret, sed unam misericorditer accepit, et iuste utramque damnauit, simplam suam duple nostre contulit, et duplam nostram moriens subegit.

uiri Niniuite surgent in iudicio cum generatione ista, et condemnabunt eam, quia penitentiam egerunt in predicatione Ione, et ecce plus quam Ionas hic.  Condemnabunt ergo Niniuite gentem Iudeorum, non sententie potestate, sed uite correctione: quod quia Iudei non fecerunt, merito a Domino arguuntur.  Ac si aliis uerbis eis diceret:  Ionas paucis diebus predicauit, ego tanto tempore. Ille Assyriis, genti incredule; ego Iudeis, populo Dei; ille peregrinis, ego ciuibus; ille uoce locutus simplici, nichilque signorum faciens acceptus est, ego tanta signa faciens, Beelzebub calumniam sustineo. Plus ergo Iona hic, id est, in medio uestrum predicans, et propterea uiri quoque Niniuite generationem condemnabunt Iudeorum, hoc est infidelitatis arguent.

Regina Austri surget in iudicio cum generatione ista, et condemnabit eam.  Condemnabit utique non potestate iudicii, sed comparatione facti melioris. Si autem regina Austri, que electa esse non dubitatur, surget in iudicio cum reprobis, ostenditur  una cunctorum bonorum malorumque resurrectio mortalium. Et hec non iuxta fabulas Iudeorum mille annis ante iudicium, sed in ipso esse futura iudicio.

Quia uenit a finibus terre audire sapientiam Salomonis, et ecce plus quam Salomon hic. Hic in loco non pronomen, sed aduerbium loci significat, id est, impresentiarum inter uos conuersatur qui incomparabiliter est Salomone prestantior. Refert autem Scriptura  quomodo regina Saba per tantas difficultates, gente sua et imperio derelictis, uenerit in Iudeam sapientiam auditura Salomonis, et ei multa munera afferens, ab eo plura perceperit. Que ideo Iudeos in iudicio condemnabit, quoniam ipsa ab ultimis terre finibus eum quesiuit, quem percepto dono sapientie cognouerat esse famosum:  illi uero secum habentes eum qui non aliunde sapiens, sed ipse Dei sapientia et uirtus est, non modo audire, sed et blasphemare atque insidiis agitare malebant. Aliter, in Niniuitis et regina Austri fides Ecclesie prefertur Isreli, que non minus per penitentiam peracte insipientie, quam per sapientie discende industriam Domino conciliatur: ex duabus quippe partibus unitas Ecclesie congregatur, eorum uidelicet qui peccare nesciunt, et eorum qui peccare desistunt; penitentia enim delictum abolet, sapientia cauet: et idcirco in resurrectione eos iudicabunt, quia in his repertus timor Dei fuerit quibus lex non erat predicata, hoc magis indigni uenia illi qui ex lege sunt infideles, quo plus fidei in illis qui legem ignorauerint sit repertum.

 Cum autem immundus spiritus exierit de homine ambulat per loca arida. Quamuis simpliciter intelligi possit Dominum hec ad distinctionem suorum et Satane operum adiunxisse, quod scilicet ipse semper polluta mundare, Satanas uero mundata grauioribus festinet attaminare sordibus; tamen et de heretico quolibet uel schismatico, uel etiam malo catholico potest non inconuenienter accipi. De quo tempore baptismatis spiritus immundus, qui in eo prius habitauerat ad confessionem catholice fidei, ad renuntiationemque mundane conuersationis eiiciatur, locaque arida peragret, id est corda fidelium, que a mollitie fluxe cogitationis expurgata sint, callidus insidiator exploret is quos ibi forte sue nequitie gressus figere  possit. Sed bene dicitur:

Querens requiem, et non inuenit. Quia castas mentes effugiens in solo diabolus corde prauorum gratam sibi potest inuenire requiem. Unde de illo Dominus: Sub umbra, inquit, dormit in secreto calami, et locis humentibus . In umbra uidelicet tenebrosas conscientias; in calamo, qui foris nitidus, intus est uacuus, simulatrices; in locis humentibus, lasciuas mollesque mentes insinuans.

Tunc dicit, Reuertar in domum meam, unde exiui. Timendus est iste uersiculus, non exponendus, ne culpa  quam in nobis exstinctam credebamus, per incuriam nos uacantes opprimat.

Et ueniens inuenit uacantem, mundatam scopis et ornatam. Hoc est gratia baptismatis a peccatorum labe castigatam, sed nulla boni operis industria cumulatam. Unde bene hic euangelista hanc domum uacantem, scopis mundatam atque ornatam dicit inuentam: mundatam uidelicet a uitiis pristinis per baptismum, uacantem a bonis actibus per negligentiam, ornatam simulatis uirtutibus per hypocrisin.

Tunc uadit et assumit secum alios septem spiritus nequiores se, et intrantes habitant ibi. Per septem malos spiritus uniuersa uitia designat. Quemcunque enim post baptisma siue prauitas heretica, seu mundana cupiditas arripuerit, mox omnium prosternet  in ima uitiorum. Unde recte nequiores tunc eum spiritus dicuntur ingressi, quia non solum habebit illa quatuor uitia que quatuor spiritalibus sunt contraria uirtutibus, sed et per hypocrisin ipsas se uirtutes habere simulabit.

Et sunt nouissima hominis illius peiora priorious. Melius quippe erat ei uiam ueritatis non cognoscere, quam post agnitionem retrorsum conuerti. Quod in Iuda traditore , uel Simone Mago  ceterisque talibus specialiter legimus impletum. Quo autem generaliter hec parabola tendat, ipse Saluator exponens, mox subdidit, dicens

Sic erit et generationi huic pessime. Id est, quod de uno quolibet specialiter geri solere narraui, hoc in tota generaliter huius populi gente geri non desinit.  Immundus quippe spiritus exiuit a Iudeis, quando acceperunt legem, et ambulauit per loca arida querens sibi requiem, expulsus uidelicet a Iudeis ambulauit per gentium solitudines, que cum postea Domino credidissent, ille non inuento loco in nationibus, dixit: Reuertar ad domum meam pristinam, unde exiui, habebo Iudeos quos ante dimiseram: Et ueniens inuenit uacantem, scopis mundatam. uacabat enim templum Iudeorum, et Christum hospitem non habebat dicentem: Dimittetur uobis domus uestra deserta . Quia igitur Dei et angelorum presidia non habebant, et ornati erant superfluis obseruationibus Phariseorum, reuertitur ad eos diabolus, et septenario sibi numero demonum addito habitat pristinam domum, et fiunt posteriora  illius populi peiora prioribus. Multo enim nunc demonum maiore numero possidentur blasphemantes in synagogis suis Iesum Christum, quam in Aegypto possessi fuerant ante legis notitiam. Quia aliud est uenturum non credere, aliud eum non suscepisse, qui uenerit. Septenarium autem numerum adiunctum diabolo, uel propter sabbatum intellige, uel propter numerum Spiritus sancti: ut quomodo in Isaia super uirgam de radice Iesse, et florem, qui de radice conscendit, septem spiritus uirtutum ascendisse narrantur, ita et e contrario uitiorum numerus in diabolo consecratus sit .

 [u]. Adhuc eo loquente ad turbas, ecce mater eius et fratres stabant foris querentes loqui ei. Dixit autem ei quidam: Ecce mater tua, et fratres tui foris stant querentes te. Occupatus erat Dominus in opere sermonis in doctrina populorum, in officio predicandi. Mater et fratres foris stant et ei desiderant loqui. Tunc quidam nuntiat Saluatori quod fratres et mater sua stant foris querentes eum. uidetur mihi iste qui nuntiat non fortuito et simpliciter nuntiare, sed insidias tendere, utrum spiritali operi carnem et sanguinem preferat; et ideo matrem se nosse dissimulat, ut que ei mater sit, qui propinqui, non per cognationem carnis, sed per coniunctionem spiritus, designet. Unde et sequitur:

Et ipse respondens dicenti sibi, ait: Que est mater  mea, et qui sunt fratres mei?  Sane quod Dominus ad matrem fratresque rogatus ab officio uerbi dissimulat egredi, non materne refutat obsequia pietatis, cuius preceptum est: Honora patrem tuum et matrem tuam; sed paternis se mysteriis amplius quam maternis debere monstrat affectibus, idem nobis exemplo, quod uerbo commendans, cum ait: Qui amat patrem, aut matrem plus quam me, non est me dignus; non iniuriose fratres contemnit, sed opus spiritale carnis cognationi preferens, religiosiorem cordium copulam docet esse quam corporum. Mystice autem mater et fratres Iesu synagoga ex cuius carne est editus, et populus est Iudeorum. Qui Saluatore intus docente uenientes intrare nequeunt, cuius spiritaliter intelligere dicta negligunt. Preoccupans  enim turba eius ingreditur domum, eius auscultat sermonibus, quia differente Iudea gentilitas confluxit ad Christum, atque interna uite mysteria quanto fide uicinior, tanto mente capacior hausit. Iuxta quod psalmus ait: Accedite ad eum et illuminamini ; intus uerbum, intus est lumen.  Unde alibi: Ut intrantes, inquit, uideant lumen. Sic ergo foris stantes nec ipsi agnoscuntur parentes, et propter nostrum fortasse non agnoscuntur exemplum, quemadmodum nos agnoscemur, si foris stamus. Foris enim stantes uolunt Dominum uidere cognati ipsius, cum Iudei spiritalem in lege sensum non querentes sese ad custodiam littere foris fixerunt, et quasi Christum potius ad carnalia docenda cogunt exire, quam se ad discenda  spiritalia consentiunt ingredi.  Quidam fratres Domini de alia uxore Ioseph filios suspicantur, sequentes deliramenta apocryphorum, et quamdam Escham mulierculam confingentes. Nos autem fratres Domini non filios Ioseph, sed consobrinos Saluatoris liberos Marie intelligimus matertere Domini, que esse dicitur mater Iacobi minoris, et Ioseph, et Iude, quos in alio Euangelii loco fratres Domini legimus appellatos. Fratres autem consobrinos dici omnis Scriptura demonstrat.

Et extendens manum in discipulos, dicit: Ecce mater mea, et fratres mei. Isti sunt mater mea, qui me quotidie in credentium animis generant. Isti  sunt fratres mei, qui faciunt opera Patris mei. Non ergo iuxta Marcionem et Manicheum, matrem negauit, ut natus de phantasmate putaretur; sed et apostolos cognationi pretulit, ut et nos in comparatione dilectionis carni spiritum preferamus.

Quicunque enim fecerit uoluntatem Patris mei qui in celis est, ipse meus frater, soror et mater est. Cum is qui uoluntatem Dei fecerit, soror et frater Domini dicitur propter utrumque sexum, qui ad fidem colligitur, mirum non est; mirandum uero ualde est, quomodo etiam mater dicatur. Fideles etenim discipulos fratres uocare dignatus est, dicens: Ite, nuntiate fratribus meis. Qui ergo frater Domini fieri ad fidem ueniendo potuerit, querendum est quomodo  idem esse mater eius possit. Sed sciendum est nobis, quia qui Iesu frater, et soror est credendo, mater efficitur predicando, sicut supra dictum est. Quasi enim parit Dominum quem cordi audientis infuderit. Et mater eius efficitur, si per eius uocem amor Domini in proximi mente generatur.



CAPUT XIII. De nauicula docet turbas in parabolis, quas domi apostolis exponit; docet in synagoga Nazareth, ubi sine honore est

[I.] In illo die exiens iehsu de domo, sedebat secus mare.  In illo die, nisi forte dies more Scripturarum tempus significet, satis indicat hoc consequenter gestum, aut non multa interponi potuisse;  maxime quia et Marcus eum ordinem tenet ; Lucas autem post illud quod narrat de matre et fratribus Domini, in aliud transit , nec eo transitu connexionem aliquam facit, que huic ordini repugnare uideatur.  Non solum autem facta et uerba Domini, uerum etiam itinera ac loca in quibus uirtutes operatur et predicabat, celestibus sunt plena sacramentis. Post sermonem quippe in domo habitum, ubi nefanda blasphemia demonium habere dictus est, egrediens docebat ad mare, ut ostenderet se, relicta ob culpam perfidie Iudea, ad gentes saluandas esse transiturum. Gentilium namque superba et incredula diu corda merito tumidis amarisque fluctibus maris assimilantur. Domum uero Domini per fidem fuisse Iudeam,  quis nesciat? Sed relicta domo, in qua blasphemias perpessus est impiorum, cepit docere ad mare. Quia derelicta ob incredulitatem synagoga ad colligendam per apostolos populi gentilis multitudinem uenit. Unde aperte premittitur quod, eo in domo predicante, mater et fratres foris steterunt, et quasi agniti ab illo non sunt; ac sic de domo exiens ad mare docturus transiit, quia postquam synagoga ad custodiam se littere foris fixit, internisque Dominice fidei arcanis figuras legis anteponere maluit, Dominus sacramenta salutis, que illa spreuerat, externis per orbem nationibus contulit.

Et congregate sunt ad eum turbe multe, ita ut in  nauiculam ascendens sederet, et omnis turba stabat in littore. Quod turba multa ad Dominum docentem ad mare congregata est, significat frequentiam populorum predicantibus apostolis ad fidem ueritatis concurrentium. Quod uero ipse nauem ascendens sedebat in mari, prefigurabat Ecclesiam in medio nationum non credentium, et contradicentium edificandam. Quasi enim Dominus sedet in naui, medio in mari posita, cum mentes fidetium inter infideles commorantium gratia sue uisitationis illustrat, dilectamque sibi in his mansionem consecrat. Porro turba que circa mare super terram posita, uerba Domini auscultabat, ita ut nec fluctibus maris tangeretur, nec cum illo in naui transcensis fluctibus sederet, illorum aptissime gestat  figuram, qui nuper ad audiendum uerbum conuenerant et quidem pietate animi a reproborum amaritudine, obscuritate et instabilitate secreti sunt, sed necdum celestibus mysteriis, que desiderant imbuti.  Et locutus est eis multa in parabolis, dicens. Parabola enim Grece tropus est, et interpretatur similitudo. Est autem rerum genere dissimilium comparatio. Que ergo distant genere comparantur in ea specierum similitudine, ad exprimendum illud quod significare uult ipse qui eam profert.  Turba quippe non unius sententie est, sed diuersarum in singulis uoluntatum. Unde loquitur ad eam multis parabolis, ut et iuxta uarias uoluntates diuersas recipiant disciplinas. Et notandum quod non omnia locutus est eis in parabolis,  sed multa. Si enim dixisset cuncta in parabolis, absque emolumento populi recessissent. Perspicua miscet obscuris, ut per ea que intelligunt, prouocentur ad eorum notitiam que non intelligunt.

Ecce exiit qui seminat seminare. Ipse Dominus in sequentibus hanc parabolam exponens, semen esse uerbum Dei, seminantem uero seipsum asseuerat. Quod uero dicit, Ecce exiit qui seminat seminare, nobis querendum reliquit. Exiit ergo seminans ad seminandum. Quia Dominus de sinu Patris egrediens uenit in mundum, ac uerbum ueritatis, quod apud Patrem uidit, humano generi uel per se ipsum, uel per eos quos instituit ipse seminauit. Iuxta quod in eius laudibus dicit Habacuc:  Existi in salutem populi tui, ut saluos facias christos tuos, id est, eos quos unctione Spiritus tui consecrare, ac tui sancti nominis participes facere dignaris; uel certe exiit ad seminandum, cum post uocatam ad fidem suam partem synagoge electam, ad collectionem quoque gentium gratie sue dona diffudit: quod ipsum etiam suo itinere designauit, cum post predicationem domi habitam ad mare exiit. Denique in domo predicans quosdam ob blasphemie sue scelus irremissibile deseruit, quosdam ob deuotionem pietatis matrem suam appellauit et fratres: quod differentiam manifeste Iudee gentis exprimit. In qua multi Domino rebelles, nonnulli sunt diuina adoptione condigni.

 Et aum seminat, quedam ceciderunt secus uiam, et uenerunt uolucres, et comederunt ea.  In Euangelio Luce ita de hoc semine scriptum est: Aliud cecidit secus uiam, et conculcatum est, et uolucres celi comederunt illud . Quecunque ergo Dominus in hac parabola exponere ipse dignatus est, pia fide suscipienda sunt. Que uero tacita nostre intelligentie dereliquit, eque pia intentione perquirenda, ac perstringenda sunt breuiter. Semen quod circa uiam cecidit duplici lesura disperiit, et ab itinerantibus scilicet conculcatum, et a uolucribus raptum. uia ergo est mens sedulo malarum cogitationum meatu trita atque arefacta, ne uerbi semen excipere ac germinare sufficiat. Atque ideo quidquid boni seminis uicinia talis  uie contigerit, periit, quia improbo pessime cogitationis transitu conculcatum a demonibus rapitur, qui recte uolucres celi, siue quia celestis spiritalisque sunt nature, siue quia per era uolitant, appellantur.

Alia autem ceciderunt in petrosa, ubi non habebant terram multam, et continuo exorta sunt, quia non habebant altitudinem terre. Sole autem orto estuauerunt, et quia non habebant radicem aruerunt. Et huius mysterium seminis Dominus exposuit. In qua uidelicet expositione discimus, quia nequaquam ipse res in una eademque significatione semper allegorice ponantur. Namque petram duritiam proterue mentis, terram lenitatem anime obedientis, solem dicit feruorem persecutionis seuientis, cum  ipse alibi solem in bono ponat, dicens fulgere iustos in futuro, quasi solem in regno Patris eorum. Et in structura domus spiritalis fodiendum in altum, terram eiiciendam, et petram in fundamento doceat esse locandam: hoc est ab imo cordis sinu cogitationes terrenas esse expurgandas, et fortitudinem fidei inuicte, pro his in fundamento bonorum operum inserendam moneat. In hoc ergo loco altitudo terre, que competenter exculta semen uerbi debuerat excipere, probitas est animi, disciplinis celestibus exerciti, atque ad auscultandum obediendumque diuinis eloquiis regulariter instituti. Petrosa uero loca, que tenui cespite contecta susceptum semen cito germinare queunt, sed uim radicis figende non habent, illa nimirum sunt precordia  que nullis discipline studiis erudita, nullis tentationum probationibus emollita, dulcedine tantum auditi sermonis, ac promissis celestibus ad horam delectantur, sed in tempore tentationis recedunt, quia cum momentaneam celestis oraculi dulcedinem insite sibi austeritati pretendunt, quasi locis semini sancto deputatis magnam lapidum congeriem pauco terre humo cooperit. Que ideo ad fructum peruenire iustitie non ualent, quia parum eis inest desiderii salutaris, quod semen uite concipiat; et multum inest duritie nocentis, que fructui salutis obsistat.

Alia autem ceciderunt in spinas, et creuerunt spine, et suffocauerunt ea.  Spinas autem di  uitias interpretatur idem Saluator. Nec mirum uideri debet quare spinis diuitias comparauerit, cum ille pungant, iste delectent. Recte enim spine uocantur, quia cogitationum suarum punctionibus mentem lacerant. Et cum usque ad peccatum protrahunt, quasi inflicto uulnere cruentant, simulque crescentes spine sementem suffocando ad fructum peruenire non sinunt, quia exaggeratio diuitiarum mentem strangulando spiritales uirtutum fructus gignere non permittit; quin potius, si quid uiriditatis habere potuit, squalore asperitatis sue illud transcendendo opprimit, et uitalem succum funditus in eo interimit.

Alia uero ceciderunt in terram bonam, et dabant fructum, aliud centensimum, aliud sexagesimum, aliud tricesimum.   Hanc parabolam ad comprobandam heresin suam ualentinus assumit, tres inducendas esse naturas, spiritalem, animalem, atque terrenam, cum hic quatuor sint, una iuxta uiam, alia petrosa, tertia plena spinis, quarta terre bone.  Terra bona, hoc est, fidelis electorum conscientia, omnibus tribus terre nequam prouentibus contraria facit, quia et commendatum sibi semen uerbi libenter excipit, et exceptum inter aduersa ac prospera constanter ad fructus usque tempora conseruat. Fructificat autem et facit unum triginta, et unum sexaginta, et unum centum: triginta uidelicet, cum fidem sancte Trinitatis electorum cordibus insinuat; sexaginta, cum perfectionem docet bone operationis: nam quia in senario numero  mundi ornatus expletus est, recte per hunc bona operatio designatur; centum cum in uniuersis que agimus, querenda nobis in regno celesti premia demonstrat.

Qui habet aures audiendi, audiat. Quoties hec admonitiuncula, uel in Euangelio, uel in Apocalypsi Ioannis interponitur, mysticum esse hoc quod dicitur, atque ad audiendum discendumque salubre insinuatur. Aures enim audiendi, aures sunt cordis, et sensus interioris aure obediendi et faciendi que iussa sunt.

Et accedentes discipuli dixerunt ei: Quare in parabolis loqueris eis?  Querendum quomodo accedunt ad eum discipuli eius, cum iehsu in naui sedebat? Nisi forte intelligendum detur, quod dudum  cum ipso nauim conscenderint, et ibi stantes intrinsecus super interpretatione parabole sciscitati sint.

Qui respondens ait illis: Quia uobis datum est nosse mysteria regni celorum, illis autem non est datum. Marcus ita dicit: illis autem qui foris sunt, in parabolis omnia fiunt .  Ideoque et nos cum discipulis Christi intremus in sanctuarium Dei, ut intelligamus in nouissima mysteriorum regni Dei. Nam qui appropinquant pedibus eius, accipient de doctrina illius, dicentes cum Psalmista: Reuela oculos nostros, et considerabimus mirabilia de lege tua . Recte itaque in parabolis audiunt, et in enigmate, qui clausis sensibus cordis neque  intrare, neque curant cognoscere ueritatem, obliti Dominice preceptionis, qui habet aures audiendi, audiat.

Qui enim habet dabitur ei, et abundabit. Qui autem non habet, et quod habet auferetur ab eo. Tota, inquit, intentione uerbo quod auditis operam date, quia qui amorem habet uerbi dabitur illi, et sensus intelligendi quod amat. At qui uerbi amorem non habet audiendi, etiamsi uel naturali ingenio, uel litterario se callere putarit exercitio, nulla uere sapientie dulcedine gaudebit. Quod et si specialiter de apostolis quibus caritate fideque potitis datum est nosse mysterium regni Dei, et de perfidis Iudeis qui in parabolis uidentes non uidebant et audientes non intelligebant, quod uidelicet litteram legis  in quam gloriabantur amissuri essent, dictum uideatur, potest tamen et generaliter accipi, quia nimirum sepe ingeniosus lector negligendo se priuat sapientia, quam simplex sed studiosus elaborando degustat.  Idcirco autem sepe et desidiosus ingenium accipit, ut de negligentia iustius puniatur, quia quod sine labore assequi potuit scire contemnit. Et idcirco nonnunquam studiosus tarditate intelligentie premitur; ut eo maiora premia retributionis inueniat, quo magis studio inuentionis elaborat.

Ideo in parabolis loquor eis, quia uidentes non uident, et audientes non audiunt neque intelligunt.  Nunc apostolis reddit causam quare turbis loquatur in parabolis, ut qui superba intentione se  uidentes, siue audientes estimabant, et suo ingenio confidentes omnia secreta diuine eruditionis penetrare se posse arbitrabantur, et ob hoc magisterio celesti se subdere nolebant, simplicibus et humilibus mysteria celestia agnoscentibus, ipsi uacui intellectu spiritali remanerent.  De his enim hec loquitur, qui stant in littore, ut diuidantur ab Iesu, et sonitu fluctuum perstrepente non audiant aliquid eorum que dicuntur.

Et adimplebitur in eis Isaie prophetia, dicentis: Auditu audietis, et non intelligetis; et uidentes uidebitis, et non uidebitis . Hec de turbis prophetata sunt, que stant in littore et Dei non merentur audire sermonem; que habent uisum, et auditum corporis extrinsecus, et semetipsos priuauerunt  uisu et auditu cordis intrinsecus. De quibus adhuc subditur:

Incrassatum est enim cor populi huius et auribus grauiter audierunt, et oculos suos clauserunt, ne quando oculis uideant, et auribus audiant, et corde intelligant, et conuertantur, et sanem eos  Incrassatum est cor Iudeorum crassitudine malitie, et abundantia peccatorum, quia duri ac rebelles fuerunt, et semper contentiose egerunt contra Deum. Ad quos ipse Dominus per Prophetam dicit: Peccata uestra separant inter me et uos . Grauiter enim ipsi uerba Domini audierunt, quia ingrate susceperunt. Oculosque suos clauserunt, quia intuitum mentis sue uelamine inuidie et ignorantie obtexerunt.  Simulque attende quod dicit, oculos suos clauserunt, quia non natura, sed uoluntate ceci sunt. Ostendit enim culpam esse eorum arbitrii. Et ideo salutem non meruerunt, quia oculos et aures suas ad percipienda uerba uite aperire noluerunt. Si enim ipsi conuersi essent ad penitentiam, conuerteretur Deus ad sanandum illos, qui per Prophetam eis dicit: Conuertimini ad me, et ego conuertar ad uos, ait Dominus Deus . Incrassatum est enim cor populi huius, et reliqua.  Alius enim euangelista dicit: Excecauit oculos eorum. Sed utrum ut nunquam uideant, an uero ne uel sic aliquando uideant, cecitate sua sibi displicentes, et se dolentes, et ex hoc humiliati, atque commoti, ad confitenda peccata sua, et pie querendum Deum?  Sic enim Marcus dicit hoc, ne quando conuertantur, et dimittantur eis peccata. Ubi intelliguntur peccatis suis meruisse, ut non intelligerent. Et tamen hoc ipsum misericorditer eis factum, ut peccata sua cognoscerent, et conuersi ueniam mererentur. Quod autem Ioannes hunc locum ita dicit: Propterea non poterant credere, quia iterum dixit Isaias: Excecauit oculos eorum, et indurauit cor eorum, ut non uideant oculis, et intelligant corde, et conuertantur, et sanem eos , aduersari uidetur huic sententie, et omnino cogere, ut quod dictum est, ne quando oculis uideant, non accipiatur, ne uel sic aliquando oculis uideant, sed prorsus ut non uideant, quandoquidem aperte ita dicit, ut oculis non uideant; et quod ait, Propterea non poterant credere, satis ostendit  non ideo factam illam excecationem, ut ea commoti et dolentes se non intelligere, conuerterentur aliquando per penitentiam: non enim possent hoc facere nisi prius crederent, ut credendo conuerterentur, conuersione sanarentur, sanitate intelligerent: sed ideo potius excecatos, ut non crederent. Dicit enim apertissime, Propterea non poterant credere. Quod si ita est, quis non exsurgat in defensionem Iudeorum, et eos extra culpam fuisse proclamet quod non crediderunt? Propterea enim non poterant credere, quia excecauit oculos eorum. Sed quoniam Deus potius extra culpam debet intelligi, cogimur fateri aliis quibusdam peccatis eos ita excecari meruisse, qua tamen excecatione non potuerunt credere; uerba enim Ioannis ista sunt: Propterea  non poterant credere, quia iterum dixit Isaias: Excecauit oculos eorum. Frustra itaque conamur intelligere ideo fuisse excecatos, ut conuerterentur, cum ideo conuerti non poterant, quia excecati erant. Cum autem dicitur quod credatur, nisi quod dicitur intelligatur, credi non potest. Intelligenda sunt ergo dicta, ut credantur que dici potuerunt; credenda autem que dici potuerunt, ut intelligantur, que dici non possunt.

uestri autem beati oculi, quia uident; et aures, quia audiunt. . Non oculi scribarum et Phariseorum, qui corpus tantum Domini uidere; sed illi beati oculi, qui eius possunt cognoscere sacramenta. De quibus dicitur: Et reuelasti ea paruulis. . Beati oculi paruulorum, quibus et se, et Patrem Filius reuelare dignatur.

Amen enim dico uobis, quia multi prophete et iusti cupierunt uidere que uidetis, et non uiderunt, et audire que auditis, et non audierunt. Abraham exsultauit ut uideret diem Christi, et uidit, et gauisus est: Isaias quoque et Micheas et multi alii prophete uiderunt gloriam Domini. Qui et propterea uidentes sunt appellati; sed hi omnes a longe aspicientes, et salutantes, per speculum in enigmate uiderunt . Apostoli autem impresentiarum habentes Deum, conuescentesque ei, et quecunque uoluissent interrogando discentes, nequaquam per angelos aut uarias uisionum species opus habebant doceri. Quos autem Mattheus prophetas et iustos dicit,  Lucas eos prophetas et reges appellat. Ipsi sunt enim reges magni, quia tentationum suarum motibus non consentiendo succumbere, sed regendo preesse nouerunt.

 uos ergo audite parabolam seminantis. Nunc ad eos uerba conuertit, quibus datum est nosse mysterium regni. Simul cum eis et nos admonens, hortatur, ut que dicuntur diligentius audiamus. Obserua quod hanc primam parabolam suam Dominus per semetipsum exponit, ut in ceteris que sequuntur, nobis iuxta hanc regulam fiduciam tribuat exsoluendi. Ad similitudinem utique facit nutricis, que uas plenum nucibus, portans alumnis suis affert; illis autem mirantibus, et propter nouitatem quid utilitatis habeat ignorantibus, tollit ipsa primum  nucem, et frangens enucleat, ostenditque quam dulcem fructum intus habeat, et quam suauem cibum gustantibus reddat, si quis corticem illius foris rumpat. Ita et Dominus noster adhuc rudibus discipulis parabolam suam primum ipse exponit, et quid sub uelamine litterarum dulcedinis habeat ostendit. Ut cum similia audierint gratanter accipiant, et quid in eis mysterii lateat sagaciter per se eius gratia comitante inuestigare contendant. Sic ergo Dominus exponit:

Omnis qui audit uerbum regni, et non intelligit, uenit malus, et rapit quod seminatum est in corde eius: hic est qui secus uiam seminatus est.  De hoc semine Marcus ita scribit: Hi autem sunt qui circa uiam ubi seminatur uerbum, et cum audierint,  confestim uenit Satanas et aufert. Ex quo manifeste docetur eos circa uiam seminatos, qui uerbum quod audiunt nulla fide, nullo intellectu, nulla saltem tentande utilitatis occasione percipere dignantur.  Et simul intellige quod in corde eius fuerit seminatum, et diuersitas terre, anime sunt credentium.

Qui autem super petrosa seminatus est, hic est qui audit uerbum, et continuo cum gaudio accipit illud, et non habet in se radicem, sed est temporalis; facta autem tribulatione et persecutione propter uerbum, continuo scandalizatur. Qui autem seminatus est in spinis, hic est qui uerbum audit, et sollicitudo seculi huius, et fallacia diuitiarum suffocat uerbum, et sine fructu efficitur. Ecce petrose terre et spinose signi  ficationem celestis iuris peritus ostendit. Nec aliquid eo melius, nec aliquid competentius quisquam interpretari potest. Igitur super petrosa, et in spinis, ut Dominus ostendit, seminantur hi, qui auditi quidem uerbi et utilitatem probant, et desiderium gustant, sed ne ad id quod probant perueniant, huius uite eos uel aduersa, terrendo, uel prospera, blandiendo, retardant. Contra que utraque damna semen quod acceperat tutari curabat, qui ait: Per arma iustitie a dextris et sinistris, per gloriam et ignobilitatem, per infamiam, et bonam famam, ut seductores et ueraces . His ergo tribus terre generibus scito omnes, qui uerbum auditum non faciunt esse signatos. Attende quid dictum sit, continuo scandalizatur. Est ergo aliqua distantia inter  eum qui multis tribulationibus penisque compellitur Christum negare, et eum qui ad propinquam primamque persecutionem statim scandalizatur et corruit. Item huius mundi diuitias nequaquam Dominus diuitias, sed fallaces diuitias appellat.  Fallaces enim sunt, que nobiscum diu permanere non possunt; fallaces sunt, que mentis nostre inopiam non expellunt. Sole autem diuitie uere sunt, que nos uirtutibus diuites faciunt. Notandum uero est, quod exponens Dominus dicit, quia sollicitudines, et uoluptates, et diuitie suffocant. Suffocant enim, quia importunis cogitationibus suis guttur mentis strangulant, et dum bonum desiderium intrare ad cor non sinunt, quasi aditum flatus uitalis necant. Notandum etiam quod duo sunt que diuitiis  iungit, sollicitudines uidelicet et uoluptates; quia profecto et per curam mentem opprimunt, et per affluentiam resoluunt; re enim centraria possessores suos et afflictos et lubricos faciunt. Sed quia uoluptas conuenire cum afflictione non potest, alio quidem tempore per custodie sue sollicitudinem affligunt, atque alio per abundantiam ad uoluptates emolliunt.

Qui uero in terram bonam seminatus est, hic est qui audit uerbum, et intelligit, et fructum affert, et facit aliud quidem centesimum, aliud autem sexagesimum, aliud uero tricesimum.  Sicut in terra mala tres fuere diuersitates, secus uiam, et petrosa, et spinosa loca, sic in terra bona trina diuersitas est centesimi, sexagesimi fructus, et tricesimi.  Et in illa autem, et in ista non mutata substantia, sed uoluntas; et tam incredulorum quam credentium corda sunt que semen recipiunt. Omnis, inquit, qui audit uerbum fidei, et non intelligit, uenit malus, et rapit quod seminatum est in corde eius; et secundo, et tertio, Hic est, ait, qui uerbum audit. In expositione quoque terre bone, iste est qui audit uerbum, et intelligit, et fructum affert, et facit aliud centesimum, aliud autem sexagesimum, aliud uero tricesimum. Primum ergo debemus audire, deinde intelligere, et post intelligentiam fructus reddere doctrinarum, et facere uel fructum centesimum, uel sexagesimum, uel tricesimum. Triginta referunt ad nuptias; nam et ipsa digitorum coniunctio,  et quasi molli se osculo complectens, et federans maritum pingit et coniugem. Sexaginta ad uiduas, eo quod in angustia et tribulatione sint posite: unde et in superiore digito deprimuntur; quantoque maior est difficultas experte quondam uoluptatis illecebris abstinere, tanto maius et premium. Porro centesimus numerus queso diligenter, lector, attende, a sinistra transfertur ad dexteram, et eisdem quidem digitis, sed non eadem manu, quibus in leua manu nupte significantur, et uidue circulum faciens exprimit uirginitatis coronam. Aliter, centum, qui computando a sinistra transferuntur ad dexteram, recte in significatione ponuntur perpetue beatitudinis, siquidem triginta, et sexaginta in leua adhuc manu continentur, centum  transeunt ad dexteram. Quamuis enim magna fides, que nobis cognitionem nostri conditoris reuelat, magna sint opera quibus fides, ne sit otiosa, consummatur, in hac tamen ambo sunt uita necessaria.  Premium uero fidei et operationis que per dilectionem exercetur in futura est uita sperandum. Siue aliter, bona terra centesimum fructum fert martyrum propter satietatem uite, et conceptum mortis. Sexagesimum uirginum propter otium interius, quia non pugnant contra consuetudinem carnis, solet enim otium concedi sexagenariis post militiam, uel post actiones publicas. Tricesimum coniugatorum, quia hec est etas preliantium; ipsi enim habent acriorem conflictum, ne libidinibus superentur. Post hec uerba Domini sequitur in Mattheo et dicitur:

 [II.] Aliam parabolam proposuit eis, dicens: Simile est regnum celorum homini qui seminauit bonum semen in agro suo. Nota quod audis. Aliam, inquit, parabolam proposuit eis dicens. Sedebat ergo Dominus in naui, turba in littore maris; illi procul, discipuli uicini audiebant; proponit eis et aliam parabolam quasi diues paterfamilias inuitatos diuersis reficiens cibis, ut unusquisque secundum naturam stomachi sui uaria alimenta susciperet. Unde et in priore parabola non dixit alteram, sed aliam. Si enim premisisset alteram, exspectare tertiam non poteramus. Premisit aliam ut plures sequantur. Sed quia hec secunda parabola cum interpretatione sua non statim exposita est, sed interiectis aliis parabolis  edisserta, hic quidem a Saluatore proponitur, et postea dimissis turbis cum domum uenitur rogantibus discipulis exponitur. Ideo interim donec ab eo audiamus allegoricam eius expositionem disseramus. Breuiter tamen in ipsius parabole contemplatione ad moralem instructionem aliquid tentemus dicere, ne forte tam sacram lectionem audientes, sine aliqua edificatione nostra pretereamus. Docet enim nos simplici sermone, si eam rite intellexerimus, bonam uoluntatem habere. Docet cautelam, docet patientiam, docet discretionem, docet longanimitatem, docet et iustitiam. Que omnia in suis locis distinctim dicemus ipsas Euangelii sententias, que ea demonstrant proponentes. Simile, inquit,  est regnum celorum homini qui seminauit bonum semen in agro suo. Bonum enim semen in agrum suum non nisi bonus seminat. Ipse utique qui in corpore suo semen bone uoluntatis ad bonorum operum studet perducere fructum. Et iste bene similis regno celorum dicitur, cui per omnia aptus esse probatur.

Cum autem dormirent homines uenit inimicus eius, et superseminauit zizania in medio tritici. Hec quidem sententia cautos nos esse admonet, ut si semen bonum in agro nostro germinare uelimus, inimici semina caueamus. Ne dum somno inertie torpemus, fructum laboris nostri perdamus.

Cum autem creuisset herba, et fructum fecisset, tunc apparuerunt zizania. Accesserunt autem serui  patrisfamilias, et dixerunt ei: Domine, nonne bonum semen seminasti in agro tuo? Unde ergo habet zizania? et ait illis: Inimicus homo hoc fecit. In ista ergo sententia documentum nobis prebetur patientie; quia sicut hic paterfamilias inimici dolum sciendo non exarsit in ira, nec mox ulcisci in illo uoluit, sed patienter exspectauit, ita et nos cum aliquam lesionem ab inimicis nostris acceperimus, non statim ad uindictam prorumpere, sed magis ad uirtutem patientie recurrere debemus.

Serui autem dixerunt ei: uis imus, et colligimus ea? Et ait illis: Non, ne forte colligentes zizania, eradicetis simul cum eis et triticum. Ecce habes exemplum discretionis. Aequanimiter ergo debemus sufferre malos propter bonos. Ne forte si a malis irritati  uicem eis ulciscendo referamus, bonis occasionem scandali prebeamus.

Sinite utraque crescere usque ad messem. Et quid in hoc nisi longanimitatis edificatio nobis datur? Non enim paruo tempore uirtutem patientie habere, sed usque ad finem uite longanimiter illam seruare debemus. Unde alibi scriptum est: Qui perseuerauerit usque in finem hic saluus erit . Sed quid longanimis iste paterfamilias in fine faciat, audiamus.

Et in tempore messis dicam messoribus: Colligite primum zizania, et alligate ea in fasciculos ad comburendum. Triticum autem congregate in horreum meum. Qui ante per longanimitatem patienter sustinuit, modo per iustitiam meritis condigna rependit.  Nobisque exemplum in hoc tribuit, ut in patiendo iustitiam meditemur, et in iudicando patientiam habere non negligamus. Ita enim copula uirtutum in unitatis massa est collocata, ut omnes ab inuicem per diuersitatem specierum sint discrete, et tamen sibimetipsis per contrarietatem nullo modo sint aduerse. Hec quoquo modo iuxta moralitatem, ut promisimus, dixisse sufficiat.  Queri autem illud potest, quod ait, alligate ea in fasciculos ad comburendum, cur non unum fascem aut unum aceruum zizaniorum fieri dixerit, nisi forte propter uarietatem hereticorum, et non solum a tritico, uerum a seipsis discrepantium, ipsa uniuscuiusque hereseos propria conuenticula, in quibus sigillatim  sua communione deuincti sunt, nomine fasciculorum significauit; ut iam tunc incipiant alligari ad comburendum, cum a catholica communione segregati suas proprias quasi ecclesias habere ceperint, ut combustio earum sit in fine seculi, non alligatio fasciculorum. Sed si ita esset, multe non iam resipiscendo et in catholicam remeando ab errore desciscerent.

Quapropter et alligatio fasciculorum in fine futura est, ut non confuse, sed pro modo peruersitatis sue uniuscuiusque erroris pertinacia puniatur. Ne forte colligentes zizania eradicetis simul et triticum. Utrum quia etiam boni cum adhuc infirmi sunt opus habent in quibusdam malorum permistione, siue ut per eos exerceantur, siue ut eorum comparatione  magna illis exhortatio fiat, ut nitantur ad melius? Quibus sublatis altitudo caritatis quasi euulsa marcescat. Quod est eradicari, nam sic et Apostolus ait, ut in caritate radicati et fundati possitis comprehendere . An forte idem simul eradicatur triticum cum auferuntur zizania? quia multi primo zizania sunt, et postea triticum fiunt, si tollantur, ad laudabilem mutationem non perueniunt? Itaque si euulsi fuerint, simul eradicatur et triticum, quod futuri essent, si eis parceretur. Sequitur Mattheus et dicit:

[III.] Aliam parabolam proposuit eis dicens: Simile est regnum celorum grano sinapis, quod accipiens homo seminauit in agro suo. Quod minimum quidem est omnibus seminibus; cum autem creuerit, maius  est omnibus oleribus, et fit arbor, ita ut uolucres celi ueniant, et habitent in ramis eius. Regnum celorum predicatio Euangelii est, et notitia Scripturarum, que ducit ad uitam, et de qua dicitur ad Iudeos: Auferetur a uobis regnum Dei, et dabitur genti facienti fructum eius. Simile est ergo regnum celorum grano sinapis, quod accipiens homo seminauit in agro suo . Qui a plerisque Saluator intelligitur, quod in animis credentium seminat. Ab aliis uero ipse homo, qui seminat in agro suo, id est, in semetipso et in corde suo. Quis est iste qui seminat, nisi sensus noster et animus? qui suscipiens granum predicationis, et fouens sementem humore fidei, facit in agro sui pectoris pullulare. Predicatio Euangelii minima est omnibus disciplinis,  ad primam quippe doctrinam fidem non habet ueritatis, hominem Dominum Deum mortuum, et scandalum crucis predicans. Confer huiuscemodi doctrinam dogmatibus philosophorum, et libris eorum, et splendori eloquentie, compositionique sermonum, et uidebis quanto minor sit ceteris seminibus sementis Euangelii. Sed illa cum creuerint, nichil mordax, nichil uiuidum, nichil uitale demonstrant, totum placidum, marcidumque, et emollitum in olera, et in herbas, que cito crescunt et corruunt. Hec autem predicatio que parua uidebatur in principio, cum uel in anima credentis, uel in toto mundo sata fuerit, non exsurgit in olera, sed crescit in arborem, ita ut uolucres celi  ueniant, et habitent in ramis eius. Ramos puto euangelice arboris, que de granis sinapis creuerit, dogmatum esse diuersitates, in quibus supradictarum uolucrum unaquaque requiescit. Assumamus et nos pennas columbe, ut ad altiora uolantes, possimus habitare in ramis huius arboris, et nidulos nobis facere doctrinarum, terrenaque fugientes, ad celestia festinare. Multi legentes granum sinapis minimum omnibus seminibus, et illud quod in Euangelio dicitur, Domine, auge nobis fidem; et respondetur eis a Saluatore: Amen dico uobis, quia si haberetis fidem sicut granum sinapis, diceretis monti huic, Migra de loco isto, et migraret , putant apostolos uel paruam fidem petere,  uel Dominum de parua fide dubitare, cum apostolus Paulus fidem grano sinapis comparatam maximam iudicet. Quid enim dicit? Si habuero tantam fidem, ita ut montes transferam, caritatem autem non habeam, nichil mihi prodest . Ergo quod Dominus dixit fide fieri, que grano sinapis comparatur, hoc Apostolus docet tota fide posse fieri.  Potest in grano sinapis ipsa Dominice incarnationis humilitas intelligi, quod acceptum homo misit in hortum suum, quod corpus Saluatoris accipiens, Ioseph in horto sepeliuit. Creuit autem et factum est in arborem, quod resurrexerit et ascendit in celum. Expandit ramos in quibus uolucres celi requiescerent, quod predicatores dispersit in mundum, in quorum dictis atque consolationibus ab  huius uite fatigatione fideles quique respirarent.

[Iu.] Aliam parabolam locutus est eis. Simile est regnum celorum fermento, quod acceptum mulier abscondit in farine satis tribus, donec fermentatum est totum.  Diuersus est hominum stomachus: alii amaris, alii dulcibus, hi austerioribus, illi lenibus delectantur cibis. Proponit ergo Dominus ut iam supra diximus, diuersas parabolas, ut iuxta uulnerum uarietates et medicina diuersa sit. Mulier ista, que fermentum accipit, et abscondit illud in satis tribus farine, donec fermentaretur totum, uel predicatio mihi uidetur apostolica, uel Ecclesia que e diuersis gentibus congregata est. Hec tulit fermentum, notitiam scilicet et intelligentiam Scripturarum, et abscondit illud in farine satis tribus, ut spiritus,  et anima, et corpus, in unum redacta, non discrepent inter se; sed cum duobus, uel tribus conuenerit, impetrarent a Patre quodcunque postulauerint. Disseritur locus iste et aliter. Legimus in Platone, et philosophorum dogmate uulgatum est tres esse in humana anima passiones, , quod nos possumus interpretari rationabile; , quod dicimus plenum ire, uel irascibile; , quod appellamus concupiscibile. Et putat ille philosophus rationabile nostrum in cerebro, iram in felle, desiderium in iecore commorari. Et nos ergo si acceperimus fermentum Euangelii, cum sanctarum Scripturarum notitia, de quo supra dictum est, tres humane anime passiones in unum redigentur, ut in  rationabili possideamus prudentiam, in ira odium contra uitia, in desiderio cupiditatem uirtutum; et hoc totum fiet per doctrinam Euangelicam, quam nobis mater Ecclesia prestitit. Dicam et tertiam quorumdam intelligentiam, ut curiosus lector e pluribus quod placuerit, eligat. Mulierem istam et ipsi Ecclesiam interpretantur, que fidem hominis farine satis tribus commiscuerit, credulitati Patris et Filii, et Spiritus sancti. Cumque in unum fuerit fermentatum, non nos ad triplicem Deum, sed ad unius diuinitatis perducit notitiam. Farine quoque sata tria dum non est in singulis diuersa natura ad unitatem trahunt substantie. Pius quidem sensus, sed nunquam parabole et dubia enigmatum intelligentia, potest ad auctoritatem dogmatum proficere. Nonnulli  et quartam ponunt opinionem, in tribus satis trium filiorum Ne propaginem recipientes, in quibus restauratum est genus humanum, quos fermento Euangelii, mulier predicta in unitatem fidei colligit.

 Possunt itaque preter hec et in farine satis tribus illi Dominici seminis fructus, tricesimus scilicet sexagesimus, et centesimus intelligi, id est, coniugatorum, continentum, uirginum. Pulchre dicit eatenus absconditum in farina fermentum, donec fermentaretur totum, quia caritas in nostra mente recondita eousque crescere debet, donec totam mentem in sui perfectionem commutet, ut nichil uidelicet preter ipsam conditoris sui dilectionem diligere, agere, recolere anima possit. Quod hic quidem inchoari, sed ibi habet perfici, ubi cum sit Deus omnia  in omnibus , omnes uno eodemque sue dilectionis igne calefacit. Satum genus est mensure iuxta morem prouincie Palestine, unum et dimidium modium capiens.

Hec omnia locutus est iehsu in parabolis ad turbas, et sine parabolis non loquebatur eis. Hec omnia, inquit, locutus est iehsu in parabolis ad turbas, et reliq. Non quia nichil proprie locutus est, sed quia nullum fere sermonem explicauit ubi non aliquid per parabolam significauit, quamuis in eo aliqua et proprie dixerit, ita ut sepe inueniatur totus sermo eius parabolis explicatus, totus autem proprie dictus nullus inueniatur.  Et notandum quod non discipulis, sed turbis per parabolas loquitur, et usque hodie turbe in parabolis audiunt, et discipuli domi  interrogant Saluatorem.

Ut impleretur quod dictum est per Prophetam dicentem: Aperiam in parabolis os meum, et eructabo abscondita a constitutione mundi. Hoc testimonium de septuagesimo septimo psalmo sumptum est, quod et ex persona Domini dicitur. Aperiam, ait, in parabolis os meum, et eructabo abscondita a constitutione mundi . Considerandum est ergo attentius et inueniendum in eo describi egressum Isrelis de Aegypto, et omnia signa narrari, que in Exodi continentur historia. Ex quo intelligimus uniuersa illa que scripta sunt, parabolice sentienda; nec manifestam consonare litteram, sed abscondita sacramenta. Hoc enim se Saluator dicturum esse promittit, aperiens  os suum in parabolis, et eructans abscondita a constitutione mundi: quia non est inuentus neque in celo, neque in terra, neque subtus terram quis dignus aperire librum, et soluere septem signacula eius, nisi ipse leo de tribu Iuda; radix Dauid, qui aperit et nemo claudit, claudit, et nemo aperit , uirtus et sapientia Dei.

Tunc dimissis turbis uenit in domum, et accesserunt ad eum discipuli eius dicentes. Edissere nobis parabolam zizaniorum agri.  Dimittit turbas iehsu, et domum reuertitur, et accedunt ad eum discipuli, et secreto interrogant, que populus nec merebatur audire, nec poterat.  Mystice autem Saluator noster dimissa turba tumultuantium Iudeorum, ingreditur in Ecclesiam gentium. Et ibi interrogantibus  discipulis, hoc est, fidelibus deuote diuina mysteria discentibus exponit Sacramenta celestia.

Qui respondens ait: Qui seminat bonum semen, filius est hominis. Ager autem est mundus. Bonum uero semen hi sunt filii regni. Zizania autem filii sunt nequam. Inimicus autem qui seminauit ea, est diabolus. Messis uero consummatio seculi est. Messores autem angeli sunt. Perspicue exposuit quod ager mundus sit, sator filius hominis, bonum semen filii regni, zizania filii pessimi, zizaniorum sator diabolus, messis consummatio mundi, messores angeli. Omnia scandala referuntur ad zizania; iusti reputantur in filios regni. Ergo, ut supra dixi, que exposita sunt a Domino, his debemus accommodare fidem. Que  autem tacita, et nostre intelligentie derelicta, perstringenda sunt breuiter. Homines qui dormiunt, magistros ecclesiarum intellige. Seruos patrisfamilias ne alios accipias quam angelos, qui quotidie uident faciem Patris. Diabolus autem propterea inimicus homo appellatur, quia Deus esse desiuit. Et in nono psalmo scriptum est de eo: Exsurge, Domine, non confortetur homo. Quamobrem non dormiat qui Ecclesie prepositus est, ne per illius negligentiam inimicus homo superseminet zizania, id est, hereticorum dogmata. Quod autem dicitur, Ne forte colligentes zizania eradicetis simul et frumentum, datur locus penitentie, et monemur ne cito amputemus fratrem, quia fieri potest, ut ille qui hodie noxio deprauatus est dogmate, cras resipiscat, et defendere  incipiat ueritatem. Illud quoque quod sequitur, Sinite utraque crescere usque ad messem, uidetur illi precepto contrarium: Auferte malum de medio uestrum ; et nequaquam societatem habendam cum his qui fratres nominentur, et sint adulteri et fornicatores. Si enim prohibetur eradicatio, usque ad messem tenenda est patientia: et quomodo eiiciendi sunt quidam de medio nostrum? Inter triticum et zizanium, quod nos appellamus lolium, quandiu herba est, et necdum culmus uenit ad spicam, grandis similitudo est, et in discernendo aut nulla, aut perdifficilis distantia. Premonet ergo Dominus ne ubi quid ambiguum est cito sententiam proferamus, sed Deo iudici terminum reseruemus, ut cum dies iudicii uenerit, ille non suspicionem  criminis, sed manifestum reatum de sanctorum cetu eiiciat.

Sicut ergo colliguntur zizania, et igne comburuntur, sic erit in consummatione seculi. Mittet filius hominis angelos suos, et colligent de regno eius scandata, et eos qui faciunt iniquitatem, et mittent eos in caminum ignis; ibi erit fletus et stridor dentium. Omnis immunditia in segete zizania dicuntur. Quod primo separentur zizania dicitur, quia tribulatione precedente separabuntur impii a piis: quod per bonos angelos intelligitur fieri, quia officia uindicte possunt implere boni bono animo, quomodo lex, quomodo iudex; officia uero misericordie mali implere non possunt.

 Quod autem zizaniorum fasciculos ignibus tradi decernit, et triticum congregari in horrea,  manifestum est hereticos quosque et hypocritas fidei gehenne ignibus concremandos; sanctos uero qui appellantur triticum, horreis, id est, mansionibus celestibus suscipiendos.  Obserua quod dicit, et eos qui faciunt iniquitatem, non qui fecerunt, quia non omnes, qui fecerunt iniquitatem, et conuersi sunt ad penitentiam, et ad correctiorem uitam, sed ipsi solummodo, qui permanent in peccatis suis usque ad finem uite sue, et non egerunt penitentiam, eternis cruciatibus mancipandi sunt.

Tunc iusti fulgebunt sicut sol in regno Patris eorum.  In presenti seculo fulget lux sanctorum coram hominibus, et post consummationem mundi ipsi iusti fulgebunt, sicut sol in regno Patris sui. Qui habet aures audiat. Id est, qui habet intellectum  intelligat, quia non sinapis, olerum, nec fermentum ebrietatis, nec farina graminum predicatur, sed mystice hec omnia intelligenda sunt.

[u.] Simile est regnum celorum thesauro abscondito in agro, quem qui inuenit homo abscondit, et pre gaudio illius uadit, et uendit uniuersa que habet, et emit agrum illum.  Celorum regnum idcirco terrenis rebus simile dicitur, ut ex his que animus nouit surgat ad incognita, quatenus exemplo uisibilium, se ad inuisibilia rapiat, et per ea que usu didicit quasi confricatus incalescat, ut per hoc quod scit notum, diligere discat et incognita amare. Ecce enim celorum regnum thesauro in agro abscondito comparatur, quem qui inuenit homo abscondit, et pre gaudio illius uadit, et uendit uniuersa que habet,  et emit agrum illum. Qua in re hoc quoque notandum est, quod inuentus thesaurus absconditur, ut reseruetur, quia studium celestis desiderii a malignis spiritibus custodire non sufficit, qui hoc ab humanis laudibus non abscondit. Thesaurus autem celeste est desiderium. Ager uero in quo thesaurus absconditur, disciplina studii celestis. Quem profecto agrum uenditis omnibus comparat, qui uoluptatibus carnis renuntians, cuncta sua terrena desideria per discipline custodiam celestis calcat, ut nichil quod caro blanditur, liceat, nichil quod carnalem uitam trucidat, spiritus horrescat.  Aliter autem thesaurus iste, in quo sunt omnes thesauri sapientie et  scientie absconditi , aut Dei uerbum est, quod in carne Christi uidetur absconditum, aut sancte Scripture, in quibus reposita est notitia Saluatoris: quem cum quis in eis inuenerit, debet omnia istius seculi emolumenta contemnere, ut illum possit habere, quem repererit. Quod autem sequitur: Quem cum inuenerit homo abscondit, idcirco dicitur, non quod de inuidia faciat, sed quod timore seruantis et nolentis perdere abscondat in corde suo, quem pristinis pretulit facultatibus.  Item thesaurum in agro absconditum dixit, duo Testamenta legis in Ecclesia. Cum quis ea ex parte intellectus attigerit, sentit illic magna latere, et uadit, et uendit omnia sua, et emit illum, id est, contemptu temporalium comparat  sibi otium, ut sit diues in cognitione Dei.

Iterum, simile est regnum celorum homini negotiatori querenti bonas margaritas; inuenta autem una pretiosa margarita, abiit et uendidit omnia que habuit, et emit eam.  Rursum quippe celeste regnum homini negotiatori simile dicitur, qui bonas margaritas querit, sed unam pretiosam inuenit, quam uidelicet inuentam omnia uendens emit. Quod qui celestis uite dulcedinem, in quantum possibilitas admittit, perfecte cognouerit, ea que in terris amauerat, libenter cuncta derelinquit. In comparatione ei uilescunt omnia, deserit habita, congregata dispergit, inardescit in celestibus animus. Nil in terrenis libet, deforme conspicitur quidquid de terrena placebat specie, quod sola pretiose margarite caritas fulget in  mente. Questio est itaque cur a numero plurali, ad singularem transierit, ut cum querat homo margaritas bonas, unam inueniat pretiosam, quam, uenditis omnibus que habet, emat. Aut ergo iste bonos homines querens, cum quibus utiliter uiuat, unum pre omnibus inuenit sine peccato mediatorem Dei et hominum hominem Christum Iesum ; aut precepta querens, quibus seruatis, cum hominibus recte conuersetur, inuenit dilectionem proximi. In quo uno dicit Apostolus omnia contineri, ut non occides, non furaberis, non falsum testimonium dices, et si quod est aliud mandatum , singule margarite sint, que recapitulantur in hoc sermone: Diliges proximum tuum tanquam teipsum. Aut bonos intellectus homo querit, et inuenit illud quo cuncti  continentur, In principio uerbum, et uerbum apud Deum, et uerbum Deum lucidum candore ueritatis, et solidum firmitate eternitatis, qui Deus penetrata carnis testudine intelligendus est. Ille enim ad margaritam ipsam iam peruenerat, qui tegumentis mortalitatis quasi concharum obstaculo, in profundo huius seculi, atque inter duritias saxeas Iudeorum aliquando latuerat. Ille ergo ad ipsam margaritam iam peruenerat, qui ait: Et si noueramus Christum secundum carnem, sed nunc iam non nouimus. Nec ullus omnino intellectus margarite nomine dignus est, nisi ad quem discussis omnibus carnalibus tegminibus peruenitur. Quibus siue per uerba humana, siue per similitudines circumpositas operitur,  ut purus, et salidus, et nusquam a se dissonans certa ratione cernatur. Quos tamen omnes ueros, et firmos, et perfectos intellectus unus ille continet, per quem facta sunt omnia, quod est uerbum Dei. Quodlibet autem horum trium sit, uel si aliud occurrere potuerit, quod margarite unius et pretiose nomine bene significetur, pretium eius est nos ipsi, qui ad eam possidendam non sumus liberi, nisi omnibus pro nostra liberatione contemptis, que temporaliter possidentur. uenditis enim rebus nostris, nullum maius earum accipimus pretium, quam nos ipsos, quia talibus implicati, nostri non eramus, ut rursus nos ipsos pro illa margarita demus; non quia uel tanti ualet, sed quia plus dare non possumus.  Aliter autem hec parabola aliis uerbis idipsum  exprimere potest intelligi, quod supra dicitur. Bone margarite quas querit institor, lex et prophete sunt. Audi, Marcion; audi, Manichee: bone margarite sunt lex et prophete, et notitia ueteris Instrumenti. Una autem est pretiosa margarita scientia Saluatoris, et sacramentum passionis illius, et resurrectionis arcanum; quem cum inuenerit homo negotiator similis Pauli apostoli, omnia legis prophetarumque mysteria, et obseruationes pristinas, in quibus inculpate uixerat, quasi purgamenta contemnit, et quasi quisquilias, ut Christum lucrifaciat . Non quo inuentio unius noue margarite condemnatio sit ueterum; sed quo comparatione eius omnis alia gemma sit uilior.

Iterum simile est regnum celorum sagene misse in  mare, et ex omni genere piscium congreganti, quam cum impleta esset educentes, et secus littus sedentes, elegerunt bonos in uasa, malos autem foras miserunt.  Rursum ergo simile regnum celorum sagene misse in mari, dicitur, ex omni genere piscium congreganti; que impleta ad littus ducitur, et in uasis boni pisces eliguntur, mali proiiciuntur foras. Sab hac ergo parabola sancta Ecclesia sagene comparatur, que et piscatoribus est commissa, et per eam quisque ad eternum regnum a presentis seculi fluctibus trahitur, ne in eterne mortis profundo mergatur. Que ex omni genere piscium congregat, quod ad peccatorum ueniam sapientes, et fatuos, liberos et seruos, diuites et pauperes, fortes et infirmos uocat. Unde per Psalmistam Deo dicitur, ad te omnis  caro ueniet . Que sagena scilicet tunc uniuersaliter repletur cum in fine suo humani generis summa concluditur. Quam educunt, et secus littus sedent, quia sicut mare seculum, ita seculi finem significat littus maris; in quo scilicet fine boni pisces in uasis eliguntur, mali proiiciuntur foras, quia et electus quisque in tabernacula recipitur, et eterni luce regni perdita, ad exteriores tenebras reprobi trahuntur. Nunc enim bonos malosque communiter, quasi permistos pisces fidei sagena nos continet, sed littus indicat sagena, id est sancta Ecclesia, quid trahebat. Et quidem pisces qui capti fuerunt mutari non possunt; nos uero mali capimur, sed in bonitatem permutamur. Cogitemus igitur in  captione, ne diuidamur in littore.  Item aliter, Simile est regnum celorum sagene misse in mare, etc. Impleto Ieremie uaticinio dicentis, Ecce ego mitto ad uos piscatores multos , postquam audierunt Petrus, et Andreas, Iacobus et Ioannes filii Zebedei, Sequimini me, et faciam uos piscatores fieri hominum , contexerunt sibi ex ueteri et Nouo Testamento sagenam euangelicorum dogmatum, et miserunt eam in mare huius seculi, que usque hodie in mediis fluctibus tenditur, capiens de falsis et amaris gurgitibus quidquid inciderit, id est, et bonos homines et malos, et optimos pisces et pessimos.  Quos ad littus attrahit, id est, ad finem mundi, ut tunc iam sequestratio bonorum et malorum piscium sit. Unde et  subditur:

Sic enim erit in consummatione seculi. Exibunt angeli, et separabunt malos de medio iustorum, et mittent eos in caminum ignis: ibi erit fletus et stridor dentium.  Hoc ergo timendum est potius quam exponendum. Aperta enim uoce tormenta peccantium dicta sunt, ne quis ad ignorantie sue excusationem recurrerit, si quid de eterno supplicio obscure diceretur.  Cum uero uenerit consummatio, et finis mundi, ut ipse infra manifestius disserit, tunc sagena extrahetur ad littus; tunc uerum secernendorum piscium iudicium demonstrabitur, et quasi in quodam quietissimo portu boni mittentur in uasa celestium mansionum, malos uero torrendos et exsiccandos gehenne flamma suscipiet. Quod uero Saluator proposita parabola statim subiungens,  ait:

Intellexistis hec omnia? Dicunt ei: Etiam. Ad Apostolos proprie sermo est, et illis dicitur: Intellexistis hec omnia? Quos non uult audire tantum, ut populum, sed intelligere ut magistros futuros, et intelligentibus parabolas dignum testimonium reddit. Unde et subditur:

Et ait illis: Ideo omnis scriba doctus in regno celorum similis est homini patrifamilias, qui profert de  thesauro suo noua et uetera.  Non dixit uetera et noua, quod utique dixisset nisi maluisset meritorum ordinem seruare quam temporum. Nouum enim Testamentum posterius est tempore, sed prius dignitate.  Instructi quidem erant apostoli, scribe et notarii Saluatoris, qui uerba illius et precepta signabant in tabulis cordis carnalibus, regnorum celestium sacramentis, et pullulabant et pollebant opibus patrisfamilias, eiicientes de thesauro suarum doctrinarum noua et uetera; ut quidquid in Euangelio predicabant, legis et prophetarum uocibus comprobarent. Unde et sponsa dicit in Cantico canticorum: Noua cum ueteribus, fratruelis mi, seruaui tibi . Quod tamen intelligi et aliter potest.  uetustum igitur humani generis ad inferni claustra descendere, pro peccatis suis supplicia  eterna tolerare; cui per mediatoris aduentum nouum aliquid accessit, ut si hic recte studeant uiuere, celorum regna ualeant penetrare; et homo in terra editus, si a corruptibili uita moriatur, in celo esset collocandus; et uetus itaque est, ut pro culpa genus humanum intereat, et nouum ut conuersus in regno uiuat. Quod ergo in conclusione locutionis sue Dominus subdidit, hoc est utique quod premisit. Prius enim de regni similitudine thesaurum inuentum ac bonam margaritam protulit; postmodum uero inferni penas de malorum combustione narrauit, atque in conclusione subiungit: Ideo omnis scriba doctus in regno celorum similis est patrifamilias proferenti de thesauro suo noua et uetera. Ac si aperte diceretur: Ille in sancta Ecclesia doctus predicator  est, qui et noua scit proferre de suauitate regni, et uetera dicere de terrore supplicii, ut uel pene terreant quos premia non inuitant.  Ecce hunc expositionis euangelice liber quartus habeat terminum, ubi parabolarum Domini prolatio in districto Dei finem ostendit habere seculum, ut dehinc ea que sequuntur operum et sermonum Domini alio initientur exordio.



LIBER QUINTUS.



SEQUITUR CAPUT XIII.


[uI.] Et factum est cum consummasset iehsu parabolas istas, transiit inde, et ueniens in patriam suam docebat eos in synagogis eorum, ita ut mirarentur et dicerent: Unde huic sapientia hec et uirtutes?  Post parabolas quas locutus est ad populum, et quas soli apostoli intelligebant, transit in patriam suam Dominus, ut ibi apertius doceat.  Patriam Domini Galileam, siue specialiter Nazareth dicit, in qua erat nutritus, ubi et in synagogis Iudeorum predicauit: enim Grece, Latine dicitur congregatio; quo nomine non solum affluentium turbarum conuentum, sed et domum, qua ad audiendum dicendumue Dei uerbum conueniebant Iudei, appellare solebant. Unde Dominus ad Annam  pontificem: Ego semper, inquit, docui in synagoga, et in templo quo omnes Iudei conueniunt . Sicut et nos ecclesias fidelium et loca et choros uocitamus. uerum differt inter , que congregatio, et que conuocatio interpretatur, quod ueteris instrumenti populus, utroque uocabulo, noui autem tantum Ecclesia nuncupatur. Quia uidelicet et pecora et inanime queque res congregari in unum possunt, conuocari uero non nisi ratione utentia possunt. Ideoque noue gratie populum quasi maiore dignitate preditum rectius conuocatum in unitatem fidei, quam congregatum dicere, id est Ecclesiam, quam synagogam nominare apostolicis scriptoribus et doctoribus uisum est. Confluebant uero die sabbati semper in synagogis  ut iuxta quod Dominus precepit, uacate et uidete quoniam ego sum Deus , feriatis mundi negotiis ad meditanda legis monita quieto corde residerent. Cuius eo die deuotionis agende hactenus in Ecclesia perducat indicium, que ad memoriam prisce religionis canticum Deuteronomii, in quo uniuersus ueteris populi status, quid uidelicet offenso, quid propitio Deo meruit, continetur, nonnullis in locis sabbato dicere consueuit. Alioquin esset preposterum, ut prioribus septimane diebus prophetarum dictis carminibus Moysi ultimum diceretur.

Docuit ergo in synagogis Iudeorum Dominus, ut euangelista narrat, ita ut mirarentur et dicerent: Unde huic sapientia hec et uirtutes? Sed quanta Nazarenorum  cecitas, qui eum quem in uerbis factisque ipsius,

Si mens non leua fuisset,
Christum cognoscere poterant, ob solam generis notitiam contemnunt. Sapientiam uero ad doctrinam, uirtutes referunt ad sanitates et miracula que faciebat; que solerti ac pulchra distantia commemorat Apostolus dicens: Iudei signa petunt, et Greci sapientiam querunt, nos uero predicamus Christum crucifixum, Iudeis quidem scandalum, gentibus uero stultitiam; ipsis uero uocatis et Grecis Christum Dei uirtutem et Dei sapientiam . In qua nimirum sententia uirtutem ad signa retulit propter Iudeos, sapientiam uero ad doctrinam propter Grecos,  id est, gentes.

Nonne hic est fabri filius? Nonne mater eius dicitur Maria, et fratres eius Iacobus, et Ioseph, et Simon, et Iudas? et sorores eius nonne omnes apud nos sunt? Unde ergo huic omnia ista? Et scandalizabantur in eo. Error Iudeorum salus nostra est, et hereticorum condemnatio. In tantum enim cernebant hominem Christum, ut fabri putarent filium, et dicerent; Nonne hic est fabri filius? Miraris si errent in fratribus, cum errent in patre? Fratres quoque et sorores eius secum esse testentur, qui tamen non liberi Ioseph aut Marie iuxta hereticos putandi, sed potius iuxta morem sacre Scripture cognati ipsorum sunt intelligendi; quomodo Abraham et Loth fratres appellantur, cum esset Loth filius fratris  Abrahe, et multa habes huiusmodi.  Non uero sine certi prouisione sacramenti, Dominus in carne apparens faber, et fabri filius estimari, ac dici uoluit. Quin potius etiam per hoc se eius ante secula Filium esse docuit, qui fabricator omnium in principio creauit Deus celum et terram. Nam et si humana non sunt comparanda diuinis, typus tamen integer est, quia Pater Christi igne operatur et Spiritu; unde et de ipso tanquam de fabri filio Precursor suus ait: Ipse uos baptizabit in Spiritu sancto et igne . Qui in domo magna huius mundi diuersi generis uasa fabricat, imo uasa ire, sui spiritus igne molliendo, in misericordie uasa commutat. Sed huius sacramenti Iudei ignari diuine uirtutis  opera prosapie carnalis contemplatione despiciunt.

iehsu autem dixit eis: Non est propheta sine honore, nisi in patria et in domo sua. Prophetam dici in Scripturis Dominum Christum, et Moyses testis est, qui futuram eius incarnationem predicens filiis Isrel ait: Prophetam uobis suscitabit Dominus Deus uester de fratribus uestris, quem tanquam meipsum audietis . Non solum uero ipse qui caput est et Dominus prophetarum, sed et Elias, Ieremias ceterique prophete, minores in patria sua, quam in exteris ciuitatibus habiti sunt.  Quia propemodum naturale est ciues semper ciuibus inuidere. Non enim considerant presentia uiri opera, sed fragilem recordantur infantiam, quasi non et ipsi per  eosdem etatis gradus ad maturam etatem peruenerint.

Et non fecit ibi uirtutes multas propter incredulitatem illorum. Non quod etiam illis incredulis facere non potuerit uirtutes multas, sed ne multas faciens, ciues incredulos condemnaret. Potest uero et aliter intelligi, quia iehsu despiciatur in domo et in patria sua, id est, in populo Iudeorum, et ideo ibi pauca signa fecerit, ne penitus excusabiles fierent. Maiora uero signa quotidie in gentibus per Apostolos facit, non tam in sanatione corporum, quam in animarum salute.



CAPUT XIu. Narratur decollatio Ioannis Baptiste, cum miraculo quinque panum, et ambulatione super aquas, etc.

 [I.] In illo tempore audiuit Herodes tetrarcha famam Iesu, et ait pueris suis: Hic est Ioannes Baptista, ipse surrexit a mortuis, et ideo uirtutes operantur in eo.  Lucas de his ita scribit: Audiuit uero Herodes tetrarcha omnia que fiebant ab eo, et hesitabat eo quod diceretur a quibusdam, quia Ioannes resurrexerit a mortuis, a quibusdam uero quia Elias apparuit, etc. . Intelligendum est ergo aut post hanc hesitationem confirmasse eum in animo suo quod ab aliis dicebatur, cum ait, Hic est Ioannes Baptista, ipse surrexit a mortuis; aut ita pronuntianda sunt hec uerba, ut hesitantem adhuc indicent; si enim diceret: Nunquidnam hic est? aut, Nunquid forte hic est Ioannes Baptista? non opus esset admonere aliquid de pronuntiatione, qua dubitans  atque hesitans intelligatur. Nunc quia illa uerba desunt, utroque modo pronuntiari potest, ut aut confirmatum eum ex aliorum uerbis credentem dixisse accipiamus, aut adhuc sicut Lucas commemorat, hesitantem.

 Notandum tamen quod Herodes pueris suis in hac sententia de resurrectionis gloria predicabat. Non enim ait, Hic est Ioannes Baptista, qui operatur uirtutes, sed Hic est, inquit, Ioannes Baptista, ipse resurrexit a mortuis, et ideo uirtutes operantur in eo. Bene omnimode de uirtute resurrectionis senserat, quod maioris potentie futuri sint sancti, cum a mortuis resurrexerint, quam fuerint cum carnis adhuc infirmitate grauarentur. Sed  quanta Iudeorum inuidia, qui contra Dominum malitie furor exstiterit, et in isto loco, et ex omnibus pene locis Euangelii docemur. Ecce enim Ioannem, de quo dictum est, quia signum fecit nullum , a mortuis potuisse resurgere nullo attestante Herodes, qui erat alienigena, pronuntiauerat; ipsi uero Iesum, quem prophete eorum eis predixerant uirum approbatum a Deo uirtutibus et signis , cuius uidelicet mortem elementa tremuerunt, resurrectionem uero atque ascensionem angeli, apostoli, uiri ac femine, certatim predicabant, non resurrexisse, sed furtim esse ablatum credere maluerunt. Et in hoc quoque insinuatur quod promptior est animus gentium ad credulitatem quam Iudeorum. Quia sicut propheta de illis ait: Quibus  non est annuntiatum de eo, uidebunt; isti uero uidentes non uident, quia ut legislator de eis testatur, generatio est praua, et peruersa , filii, in quibus non est fides in eis.

Herodes autem tenuit Ioannem et alligauit eum, et posuit in carcerem propter Herodiadem uxorem fratris sui; dicebat autem illi Ioannes, Non licet tibi habere eam.  uetus narrat historia Philippum maioris Herodis filium, sub quo Dominus fugit in Aegyptum, fratrem huius Herodis, sub quo passus est Christus, duxisse uxorem Herodiadem, filiam regis Arete; postea uero socrum eius, exortis quibusdam contra generum simultatibus, tulisse filiam suam, et in dolorem mariti prioris, inimici eius nuptiis copulasse. Qui sit uero hic Philippus, euangelista  Lucas plenius docet: Anno quinto decimo imperii Tiberii Cesaris, procurante Pontio Pilato Iudeam, tetrarcha uero Galilee Herode, Philippo uero fratre eius tetrarcha Ituree et Thraconitidis regionis . Ergo Ioannes Baptista, qui uenit in spiritu et uirtute Elie, eadem auctoritate qua ille Achab corripuerat et Iezabel , arguit Herodem et Herodiadem, quod illicitas nuptias fecerint, et non liceat, fratre uiuente germano, illius uxorem ducere, malens periclitari apud regem, quam propter adulationem esse immemor preceptorum Dei.

Et uolens illum occidere timuit populum, quia sicut prophetam eum habebant. Seditionem quidem populi uerebatur propter Ioannem Baptistam, a quo sciebat  turbas in Iordane plurimas esse baptizatas; sed amore uincebatur uxoris, ob cuius ardorem etiam Dei precepta neglexerat.

Die autem natalis Herodis saltauit filia Herodiadis in medio, et placuit Herodi.  Soli mortalium Herodes et Pharao leguntur diem natalis sui gaudiis festiuis celebrasse . Sed uterque rex infausto auspicio festiuitatem suam sanguine fedauit. uerum Herodes tanto maiore impietate, quanto sanctum et innocentem doctorem ueritatis et preconem uite ac regni celestis occidit, et hoc pro uoto ac petitione saltatricis, neque eam occisi caput ante conuiuas inferre puduit. Nam Pharao nichil talis uesanie commisisse legitur, sed tamen peccantem sibi  eunuchum uita priuari iubens, quo longius a uere cultu religionis aberat, eo leuius in uiolatione sue festiuitatis deliquit. Attamen ex utriusque exemplo probatur utilius esse nobis diem mortis future timendo et caste agendo sepius in memoriam reuocare, quam diem natiuitatis luxuriando celebrare. Homo enim ad laborem nascitur in mundo, et erecti ad requiem per mortem transeunt e mundo.  Sed qui mundi amore tenentur, excecati de futuris non cogitant. Et ob hoc nec presentia bene ordinant; quod bene in luxuria conuiuiorum suorum Herodes demonstrauit. De quo subiungitur.

Unde cum iuramento pollicitus est ei dare quodcunque postulasset ab eo.  Non excusatur Herodes, quod inuitus et nolens propter iuramentum  homicidium fecerit, quia ad hoc forte iurauit, ut future occasioni machinas prepararet. Alioquin si ob iusiurandum fecisse se dicit, si patris, si matris postularet interitum, facturus fuerat, an non? Quod in se repudiaturus fuit, contemnere debuit et in propheta.

At illa premonita a matre sua: Da mini, inquit, hic in disco caput Ioannis Baptiste. Herodias timens ne Herodes aliquando resipisceret, uel Philippo fratri amicus fieret, atque illicite nuptie repudio soluerentur, monet filiam ut in ipso statim conuiuio caput Ioannis postulet, digno opere saltationis dignum sanguinis premium.

Et contristatus est rex: propter iuramentum autem et eos qui recumbebant, iussit dari. Consuetudinis  Scripturarum est, ut opinionem multorum sic narret historicus, quomodo eo tempore ab omnibus credebatur. Sicut Ioseph ab ipsa quoque Maria appellatur pater Iesu, ita et nunc Herodes dicitur contristatus, quia hoc discumbentes putabant. Dissimulator enim mentis sue et artifex homicida tristitiam preferebat in facie, cum letitiam haberet in mente. Scelusque excusat iuramento, ut sub occasione pietatis impius fieret. Quod uero subiicit, et propter eos qui pariter recumbebant, uult omnes sceleris sui esse consortes, ut in luxurioso impuroque conuiuio cruente epule deferrentur.

Misitque et decollauit Ioannem in carcere, et allatum est caput eius in disco, et datum est puelle, et tulit matri sue.  Legimus in Romana historia  Flaminium ducem Romanorum quod accubanti iuxta se meretricule, que nunquam uidisse se diceret hominem decollatum, assensit ut ei reus quidam capitalis criminis in conuiuio truncaretur, a censoribus pulsum curia, quod epulas sanguini commiscuerit, et mortem, quamuis noxii hominis in alterius delicias prestiterit, ut libido et homicidium pariter miscerentur. Quanto sceleratior Herodes et Herodias, ac puella que saltauit, in pretium sanguinis caput postulat prophete, ut habeat in potestate linguam, que illicitas nuptias arguebat? Hoc iuxta litteram factum sit; nos uero usque in hunc diem cernimus in capite Ioannis prophete, Iudeos Christum, qui caput prophetarum est, perdidisse.  Aliter,  decollatio Ioannis minorationem fame illius, qua Christus a populo credebatur insinuat, sicut exaltatio in cruce Domini Saluatoris profectum designabat fidei, qua ipse qui prius a turbis propheta esse putabatur, Dominus prophetarum et Christus Dei Filius a cunctis fidelibus est agnitus. Minutus ergo capite est Ioannes, exaltatus est in crucem Dominus, quia sicut idem Ioannes ait, illum oportebat crescere, Ioannem uero minui; illum qui propheta estimabatur, Christum cognosci, et eum qui Christus pre uirtutum sublimitate putabatur, Christi esse prophetam et precursorem decebat intelligi. Quod ipsum quoque distinctione temporis, quo uterque eorum natus est, satis aperte signatum est; quia Ioannes quidem quem oportebat minui, cum diurnum  lumen decresceret; natus est: Dominus uero qui uera lux mundi est, eo anni tempore quo dies crescere incipit, luciflua nobis sue dona natiuitatis exhibuit.

Et accedentes discipuli eius tulerunt corpus, et sepelierunt illud. Hic ergo discipulos et ipsius Ioannis et Saluatoris possumus intelligere. Nec pretereundum quod narrat Iosephus, uinctum Ioannem in castellum Macherunta abductum, ibique truncatum. Narrat et Historia ecclesiastica sepultum eum in Sebaste urbe Palestine, que quondam Samaria dicta est; at tempore Iuliani principis inuidentes Christianis, qui sepulcrum eius, pia sollicitudine frequentabant, paganos inuasisse monumentum, ossa dispersisse per campos, et rursum collecta igne  cremasse, ac denuo dispersisse per agros. Affuisse uero tunc temporis ibidem de Hierosolymis monachos, qui misti paganis ossa legentibus maximam eorum partem congregauerint, et ad patrem suum Philippum Hierosolymam detulerint. At ille miserit ea beato Athanasio Alexandrie episcopo, ibique seruata usque ad tempora Theophili eiusdem urbis episcopi, quando iubente Theodosio principe omnia gentium fana destructa sunt. Tunc expurgato a sordibus templo Serapis, ibidem illata, et basilicam pro edicula Serapis in honorem sancti Ioannis esse consecratam, que martyrium appellatur. Lege undecimum Historie ecclesiastice librum. Sequitur:

Et uenientes nuntiauerunt Iesu. Non solum que ipsi gesserant et docuerant apostoli Domino renuntiant,  sed etiam que Ioannes eis in docendo occupatis sit passus, uel sui uel eiusdem discipuli Ioannes ei renuntiant. Mystice autem Ioannes Domino precursor legem ueteris Testamenti significare uidetur: ille tenebatur in uinculis et carcere, et lex in obscura angustia, et tenebroso corde populi Iudeorum. Ille capite truncatus est, quod presagium fuit eo quod amissuri essent Iudei Christum, qui caput legis et prophetarum, sicut supra ostendimus; discipuli illius qui corpus eius sepelierunt, et post uenientes nuntiauerunt Domino, que gesta sunt, significare uidentur illos qui legem in carnalibus iam obseruationibus exstinctam sibimet indicantes ad gratiam transiuerunt Domini Saluatoris, quia sepultura Ioannis  abolitionem legis significat. Ut igitur istud manifestius fiat sermo ad originem propositionis referendus est. Ioannes, ut frequenter admonuimus, formam pretulit legis, quia lex Christum predicauit, et Ioannes profectus ex lege est, Christum ex lege prenuntians; Herodes uero princeps est populi, et princeps populi subiecti sibi, uniuersitatis nomen causamque complectitur. Ioannes ergo Herodem monebat, ne fratris sui uxorem sibi iungeret. Sunt enim atque erant duo populi, circumcisionis et gentium. Sed Isrelem lex admonebat ne opera gentium infidelitatemque sibi iungeret. Gentium enim socia infidelitas est, que ipsis tanquam uinculo coniugalis amoris annexa est. Hi igitur fratres ex eodem humani generis sunt parente, ob hanc itaque  aspere admonitionis ueritatem, Ioannes tanquam lex in carcere continebatur. Die autem natalis, id est, rerum corporalium gaudiis Herodiadis filia saltauit. uoluntas enim tanquam ex infidelitate orta, totis illecebrarum cursibus efferebatur, cui se omnem etiam sacramento uenalem populis addixit; sub peccatis enim et seculi uoluptatibus Isrelite uite eterne munera uendiderunt. Hec matris sue, id est, infidelitatis instinctu, deferri sibi Ioannis caput, id est, gloriam legis orauit, quia lex incestuorum Isrel, auctoritate diuinorum preceptorum arguebat. Sed superius Herodes significatus est Ioannem uelle occidere, et metu populi demorari, quia sicut propheta habebatur. Nunc uero expetita eius nece cum presertim religione sacramenti detinetur, quomodo tristis  efficitur? Contrarium uidelicet est tunc eum uoluisse, et nunc nolle, et presens molestia anteriori non conuenit uoluntati. uerum in superioribus geste rei ordo est, in his autem nunc species cause consequentis exponitur. Gloriam legis uoluntas ex infidelitate orta occupauit. Sed populus boni eius quod in lege erat conscius, uoluntatis conditionibus non sine aliquo certi periculi sui dolore cohibetur, scitque talem preceptorum gloriam non oportuisse se concedere, sed peccatis tanquam sacramentis coactus, et principum adiacentium metu atque exemplo deprauatus, et uictus illecebris uoluptatis etiam mestus obtemperat. Igitur inter reliqua dissoluta populi gaudia in disco Ioannis caput affertur. Damno scilicet legis uoluptas corporum ad seculares luxus augetur,  et ita per puellam ad matrem defertur, ac si probrosus Isrel et uoluntati et infidelitati sue familie, scilicet ante gentium gloriam, legis addixit. Finitis igitur legis temporibus, et cum Ioanne consepultis, discipuli eius res ita gestas Domino enuntiant, cum ad Euangelia scilicet ex lege uenientes erga Dei uerbum curiosi auditores fiunt. Igitur lege finita ad quem alium eis transmigrandam erat, nisi ad eum qui consummator eius est? Finis enim legis, ait Apostolus, Christus est ad iustitiam omni credenti , qui Instrumento ueteri Nouum fecit succedere Testamentum.

Quod cum audisset iehsu, secessit me in nauicula in locum desertum seorsum. Non, ut quidam arbitrantur,  timore mortis, sed parcens inimicis suis, ne homicidio homicidium iungerent; uel in diem Pasche suum interitum differens, in quo propter sacramentum immolandus est agnus, et postes credentium sanguine respergendi. Siue ideo recessit, ut nobis preberet exemplum uitande ultro tradentium se temeritatis: quia non omnes eadem constantia perseuerant in tormentis, qui se torquendos offerunt. Ob hanc causam, sciens scilicet que mala suis sectatoribus uesania Iudeorum et gentilium esset illatura, et in alio loco precepit: Cum uos persecuti fuerint in ista ciuitate, fugite in aliam . Eleganter quoque euangelista non ait, fugit in locum desertum, sed secessit, ut persecutores uitauerit magis quam timuerit. Aliter: Postquam a Iudeis et rege Iudeorum  prophete truncatum est caput, ac linguam ac uocem apud eos perdidit prophetia, iehsu transiit ad desertum Ecclesie locum, que uirum ante non habuerat.

Et cum audissent turbe, secute sunt eum pedestres de ciuitatibus. Potest et ita accipi, quod aliam ob causam, audito Ioannis interitu, secessit iehsu in desertum locum, ut credentium probaret fidem. Denique turbe secute sunt eum pedestres de ciuitatibus, non in iumentis, non in diuersis uehiculis, sed proprio labore pedum ut ardorem mentis ostenderent. Illudque notandum quod, postquam Dominus in desertum uenerit, secute sunt eum turbe multe; nam antequam ueniret in solitudines gentium, ab uno tantum populo colebatur.

 Et exiens uidit turbam multam, et misertus est illis, et curauit languidos eorum. In Euangelicis sermonibus semper littere iunctus est sensus spiritus, et quidquid primo frigere uidetur aspectu, si tetigeris, calet. In loco deserto erat Dominus; secute sunt eum turbe relinquentes ciuitates suas, id est, pristinas conuersationes et uarietates dogmatum. Egressus uero iehsu significat quod turbe habuerint quidem eundi uoluntatem, sed uires perueniendi non habuerint; ideo Saluator egreditur de loco suo, et pergit obuiam, sicut et in alia parabola filio penitenti ; uisaque turba miseretur, et curat languores eorum, ut fides plena statim premium consequatur.

uespere autem facto accesserunt ad eum discipuli  eius, dicentes: Desertus locus est, et hora iam preteriit; dimitte turbas, ut euntes in castella, emant sibi escas. Omnia plena mysteriis sunt. Recedit de Iudea, uenit in desertum locum; sequuntur eum turbe, relictis ciuitatibus suis; egreditur ad eos iehsu, miseretur turbe, curat languidos eorum: et hoc facit non mane, non crescente die, non meridie, sed uespere, quando sol iustitie occubuit, et finis mundi appropinquauit.

 Quod autem carnales adhuc discipuli, et ignari de futuro refectionis miraculo, rogant Deum ut dimittat turbas ut emant sibi cibos per castella, maxime quibus eo adhuc tempore preceptum est: In uiam gentium ne abirent , et reliqua,  mystice significat fastidium Iudeorum contra turbas gentium, qui de earum receptione semper murmurabant, et magis iudicabant eos aptos esse, ut quererent sibi cibum in conuenticulis hereticorum, siue pseudoprophetarum, seu philosophorum, quam diuinorum librorum uterentur pastione. Quorum uoce et Isaias olim locutus ait: Ecce gentes quasi stilla situle, et quasi momentum statere reputate sunt. Et item: Omnes, inquit, gentes quasi non sint sic sunt coram eo, et quasi nichilum et inane reputate sunt . Sed Dominus, qui futura ut preterita nouit, et cui omnia presentia sunt, non inanes dimittendas, sed magis per ipsos apostolos celesti cibo eas satiandas decreuit. Unde et subditur:

iehsu autem dixit eis: Non habent necesse ire, date  illis uos manducare.  Prouocat apostolos ad fractionem panis, ut illis se non habere testantibus, magnitudo signi notior fiat; simul insinuans, quod quotidie per eos ieiuna nostra sunt corda pascenda, uidelicet cum eorum uel exemplis, uel litteris ad amanda celestia suscitamur. Si quem uero mouet quomodo secundum narrationem Ioannis prospectis turbis quesierit Dominus a Philippo tentans eum, unde illis esce dari possint ; et quomodo ceteri euangeliste narrauerint prius dixisse Domino discipulos, ut dimitteret turbas, quo possent sibi alimenta emere de proximis locis , quibus ille respondit secundum Mattheum: Non habent necesse ire, date eis uos manducare, cui etiam Marcus Lucasque consentiunt, tantum hoc  pretermittentes, quod ait, non habent necesse ire; intelligitur ergo post hec uerba Dominum inspexisse multitudinem, et dixisse Philippo, quod Ioannes commemorat, isti autem pretermiserunt. Deinde quod Philippus apud Ioannem respondet, hoc Marcus a discipulis responsum esse commemorat, uolens intelligi hoc et ore ceterorum Philippum respondisse.

Responderunt ei: Non habemus nisi quinque panes et duos pisces. Per quinque panes apostolorum et duos pisces tota Testamenti ueteris scriptura signatur; per quinque uidelicet panes quinque Mosaice legis libri, quibus diuine eternitatis cognitio, mundi creatio, procursus seculi labentis, et uera Deo seruiendi religio, generi humano innotuit. Per  duos uero pisces psalmi sunt et prophete figurati, qui eruditum in lege Dei populum, de promissione Dominice incarnationis noua gratie dulcedine pascebant. Qua trina Scripture sacre distinctione, totam ueteris Instrumenti seriem comprehendi Dominica auctoritate docemur. Apparens enim post resurrectionem discipulis, ait Dominus ipse: Quia oportebat impleri omnia que scripta sunt in lege Moysis, et prophetis, et psalmis de me . Et cum aperuit illis sensum ut intelligerent Scripturas et intellecta spiritualiter fidelibus traderent auditoribus, quasi benedicens panibus apostolicis ac piscibus, hosque interne suauitatis dono multiplicans, turbis dispertiri precepit. Bene uero iuxta Euangelium  Ioannis panes, qui legem designant, hordeacei fuisse referuntur, qui iumentorum maxime rusticorumque est cibus seruorum. Quia incipientibus necdumque perfectis auditoribus asperiora, et quasi crassiora sunt committenda precepta: Animalis enim homo non percipit ea que sunt spiritus Dei . Atque ideo Dominus pro suis cuique uiribus dona tribuens, semperque ad perfectiora prouocans, primo quinque panibus quinque millia, secundo septem panibus quatuor hominum millia reficit, tertio discipulis sue carnis et sanguinis mysterium credit, ultimo magno munere dat electis, ut edant et bibant super mensam suam in regno suo .

Qui ait eis: Afferte illos mihi huc. Audi, Marcion;  audi, Manichee, quinque panes et duos pisciculos afferri ad se iubet Dominus, ut eos sanctificet atque multiplicet: quia ipse est ad quem Propheta ait: Oculi omnium in te sperant, Domine, ut des illis escam in tempore opportuno. Aperis tu manum tuam, et imples omne animal benedictione .

Et cum iussisset turbam discumbere supra fenum. Discumbere iubentur turbe supra fenum, et secundum alium Euangelistam supra terram, per quinquagenos aut centenos; ut postquam calcauerint carnem suam, et omnes flores illius et seculi uoluptates, quasi arens fenum sibi subiecerint, tunc per quinquagenarii numeri penitentiam ad perfectum centesimi numeri culmen ascendant.  Diuersi ergo discubitus conuiuantium diuersos conuentus  Ecclesiarum, que unam Catholicam faciunt, designant; quos bene Dominus quinquagenos per turmas uel centenos discumbere precepit, ut uidelicet turba fidelium escam suam, et locis distincta et moribus coniuncta perciperet. Iubilei quippe requies quinquagenarii numeri mysterio continetur: et quinquagenarius bis ducitur, ut ad centenarium perueniatur. Quia ergo prius a malo quiescit opere, ut post anima plenius quiescat in cogitatione, alii quinquageni, alii uero centeni discumbunt; quoniam sunt nonnulli, qui a prauis actibus habent requiem operis, et sunt nonnulli, qui a peruersis cogitationibus habent iam requiem mentis. Bene etiam super uiride fenum discubuerunt. Scriptum quippe est omnis caro fenum .  Et illi super uiride  fenum discumbentes Dominicis pascuntur alimentis, qui per studium continentie, calcatis illecebris carnalium concupiscentiarum, audiendis implendisque Dei uerbis operam impendunt.

Et acceptis quinque panibus et duobus piscibus, aspiciens in celum benedixit et fregit. Turbis esurientibus Saluator non noua creat cibaria, sed acceptis eis que habuerunt discipuli, benedicit: quia ueniens in carne non alia quam predicta sunt predicabat, sed legis et prophetarum scripta, quam sint mysteriis gratie grauida demonstrat.  Aspicit in celum, ut illuc dirigendos oculos doceat. Quinque panes et duos pisciculos sumpsit in manus, et fregit eos, tradiditque discipulis suis: frangente Domino  seminarium fit ciborum. Si enim fuissent integri, et non in frusta discerpti, nec diuisi in multiplicem segetem, turbas et pueros, et feminas, et tantam multitudinem alere non possent. Frangitur ergo lex cum prophetis, et in frusta discerpitur, et eius in medium mysteria proferuntur, ut quod integrum, et permanens in statu pristino non alebat, diuisum in partes alat gentium multitudinem.

Et dedit discipulis panes, discipuli autem turbis. Et manducauerunt omnes, et saturati sunt.  Nota ergo ordinem Dominici conuiuii. Primitus ipse Dominus acceptos panes et pisces benedixit et fregit; dehinc per partes comminutos dedit discipulis, ut ipsi turbis distribuerent; postea turbe accepta ab apostolis stipe manducauerunt, et saturati sunt.  Quia uidelicet sacramenta legis et prophetarum, sua distributione partita apostolis et predicatoribus sancti Euangelii, ut hec toto orbe predicent, primum ipse Dominus patefecit; deinde illi turbis omnium gentium usquequaque spiritalis alimonie refectionem abundantem prebuerunt; et ideo ut scriptum est, manducauerunt omnes et saturati sunt, quia non erat egens quisquam inter eos; impleturque illud quotidie propheticum: Edent pauperes, et saturabuntur, et laudabunt Deum qui requirunt eum, et reliqua.

Et tulerunt reliquias fragmentorum duodecim cophinos plenos.  Quod turbis superest a discipulis sustollitur, quia sacratiora mysteria, que a rudibus capi nequeunt, non negligenter omittenda,  sed sunt inquirenda perfectis. Nam per cophinos duodecim apostoli, et per apostolos cuncti sequentium doctorum chori figurantur, foris quidem hominibus despecti, sed intus salutaris cibi reliquiis ad alenda humilium corda cumulati. Constat enim cophinis opera seruilia geri solere, sed ipse cophinos panum fragmentis impleuit, qui infirma huius mundi elegit, ut fortia confunderet . Unusquisque ergo apostolorum de reliquiis Saluatoris implet cophinum suum, ut habeat uel unde postea egentibus cibos prebeat, uel ex reliquiis doceat ueros fuisse panes, qui postea multiplicati sunt.

Manducantium autem fuit numerus quinque millia uirorum, exceptis mulieribus et paruulis. Iuxta numerum quinque panum et comedentium uirorum  quinque millium multitudo est. Necdum enim secundum alterius loci narrationem ad septenarium numerum uenerat, quem comedunt quatuor millia, et sunt uicina Euangeliorum numero, quia quinque sunt exterioris hominis sensus. Quinque millia uiri Dominum secuti designant eos qui, in seculari adhuc habitu positi, exterioribus que possident bene uti nouerunt: qui recte quinque panibus aluntur, quia tales necesse est legalibus adhuc preceptis institui. Nam qui mundo ad integrum renuntiant, et quatuor sunt millia et septem panibus refecti, hoc est, euangelica perfectione sublimes, et spiritali sunt gratia intus eruditi. Nota ergo quod dicitur quinque millia uirorum a Domino pastos esse, exceptis mulieribus  et paruulis.  Comedunt autem quinque millia uirorum, qui in perfectum uirum proficiendo creuerant, et sequebantur cum de quo dicit Zacarias: Ecce uir, Oriens nomen eius . Mulieres uero et paruuli, sexus fragilis et etas minor, numero indigni sunt. Unde et in Numerorum libro quoties sacerdotes, et Leuite, et exercitus uel turba pugnantium describuntur, serui, et mulieres, et paruuli, et uulgus ignobile absque numero premittuntur.  Nec silentio pretereundum est, quod miraculum hoc panum scripturus euangelista Ioannes, premisit quod proximum esset Pascha, dies festus Iudeorum; Mattheus uero et Marcus hoc interfecto Ioanne continuo factum esse commemorant. Unde colligitur Ioannem imminente eadem  festiuitate paschali fuisse decollatum, et anno post hunc sequente, cum denuo tempus paschale rediret, mysterium Dominice passionis esse completum; et propterea quod in libro Sacramentorum natale eius quarto Kalendarum Septembrium die notatum est; et in Martyrologio, quod Eusebii et Hieronymi uocabulis insignitum est, legitur quarto Kalendarum Septembris in Emissa ciuitate Phenice prouincie natale Ioannis Baptiste die quo decollatus est, non specialiter ipsum diem decollationis eius, sed diem potius quo caput eius in eadem ciuitate Emissa repertum, atque in ecclesia est conditum, designat. Siquidem, ut Chronica Marcellini comitis testantur, tempore Marciani principis duo monachi orientales uenerant adorare in Hierosolymis, et loca sancta  uidere; quibus per reuelationem assistens idem precursor Domini precepit, ut ad Herodis quondam regis habitaculum accedentes caput suum ibi requirerent, et inuentum digno honore reconderent. Quod ibi ab eis inuentum et assumptum, sed non multo post culpa incurie perditum, prolatum est Emissam ab aliis, et in quadam specu in urna sub terra, non pauco tempore ignobiliter reconditum, donec denuo idem Ioannes sese suumque caput ostendit Marcello cuidam religioso abbati ac presbytero, dum in eadem specu habitaret. Quod uidelicet caput Iulioramo eiusdem episcopo ciuitatis per prefatum presbyterum constat allatum. Ex quo tempore cepit in eadem ciuitate beati precursoris decollatio, ipso ut arbitramur die quo caput inuentum siue eleuatum est,  celebrari. De quibus latius in prefato Chronicorum libro scriptum reperies. Sequitur Mattheus et dicit:

[III.] Et statim iussit discipulos ascendere in nauiculam, et precedere eum trans fretum, donec dimitteret turbas.  Discipulis precipit transfretare, et compellit ut ascendant in nauiculam: quo sermone ostenditur inuitos eos a Domino recessisse, dum amore preceptoris ab eo nolunt separari.  Quare cegerit discipulos ascendere nauem, et ipse mox dimisso populo in montem oraturus abierit Ioannes manifeste declarat, qui completa refectione illa celesti continuo subiecit: iehsu ergo cum cognouisset quia uenturi essent ut raperent eum,  et facerent eum regem, fugit iterum in montem ipse solas. Ubi necessarium nobis uiuendi monstrat exemplum, ut in bonis que agimus humani fauoris retributionem uitemus; neque nos operatio uirtutum spiritalium ad concupiscentiam reflectat temporalium et caducarum uoluptatum. Nonnullis etenim contigit ut dum per meritum uite sublimioris mirandi minoribus ac laudabiles existerent, et iure honorandi putarentur, acceptis pecuniis siue prediis, inchoata iustitie rudimenta perderent; et cum carnalibus esse illecebris atque auaritia incauti corrumperent, ipsis etiam a quibus honorabantur pro bonis, denuo pro malis actibus non solum in fastidium, uerum etiam deuenirent in odium; minusque multo periculosum est in his que recte agimus aduersantium  nos improbitate fatigari, quam honorantium fauore demulceri. Hic etenim securiorem sepe corrumpit animum, illa circumspectum semper reddit et cautum. Unde Dominus uiam nobis uite quam sequamur initians, cum hi qui uirtutes eius admirabantur, regem eum facere uellent, fugit in montem orare; cum uero illi qui uirtutibus eius inuidebant, eum morti tradere disponerent, occurrit promptus, et uinciendum se crucifigendumque furentibus obtulit, euidenti nos informans exemplo, ut parati simus ad aduersa seculi toleranda, cauti ad blandimenta, cum forte arriserint, declinanda, et ne nos prospera mundi, si affluant, emolliendo decipiant, crebris a Domino precibus imploremus. Quo uero discipuli Dominum precederent, Marcus ostendit, qui narrat  quod Dominus cegerit discipulos suos ascendere nauem, et precedere se trans fretum ad Bethsaidam, dum ipse dimitteret populum. Bethsaida ergo est in Galilea, ciuitas Andree, et Petri, et Philippi apostolorum, prope stagnum Genesareth, ut in locorum libris inuenimus.  Ubi merito mouet quomodo dicat Marcus peracto discipulos miraculo panum uenisse trans fretum Bethsaidam, cum uideatur dicere Lucas, quod in locis Bethsaide factum fuerit miraculum illud memorabile et refectio celestis. Ait enim: Assumptis illis secessit seorsum in locum desertum, qui est Bethsaida. Quod cum cognouissent turbe, secute sunt illum, et excepit illos, et cetera que sequuntur, usque ad completam illam sacre refectionis historiam. Nisi forte intelligamus in eo,  quod Lucas ait, in locum desertum, qui est Bethsaida, non ipsius uicinia ciuitatis, sed loca deserti ad eam pertinentis esse designata; Marcus enim dicit aperte, quod precederent eum Bethsaidam, ubi ipsius ciuitatis fines constat esse notatos. Lucas uero qui non dicit in locum desertum, que est Bethsaida, sed qui est Bethsaida, potest, ni fallor, recte intelligi, quia non ipsam ciuitatem uoluerit intelligi, sed locum desertum ipsius, id est, ad eius confinia pertinentem. Narrat autem euangelista Ioannes manducasse panem turbas iuxta Tiberiadem et ascendentes nauem discipulos uenisse trans mare Capharnaum, que ambe sunt ciuitates in Galilea, iuxta stagnum  Gennesareth, quod etiam Tiberiadis a ciuitate Tiberiade uocatur.

Et dimissa turba ascendit in montem solus orare. Si fuissent cum eo discipuli Petrus, et Iacobus, et Ioannes, qui uiderant gloriam transformati, forsitan ascendissent in montem cum eo; sed turba ad sublimia sequi non poterat, nisi docuisset eam iuxta mare in littore, et aleret in deserto. Quod autem ascendit solus orare, non ad eum referas qui, de quinque panibus quinque millia satiauit hominum, exceptis mulieribus et paruulis, sed ad eum qui audita morte Ioannis, secessit in solitudinem: non quo personam Domini separemus, sed quoniam opera eius inter Deum hominemque diuisa sunt.  Ubi et notandum quod non omnis qui orat ascendit  in montem. Est enim oratio que peccatum facit; sed qui bene orat, qui Deum orando querit, hic a terrenis ad superiora progrediens, uerticem cure sublimioris ascendit; qui uero de diuitiis, aut de honore seculi, aut certe de inimici morte sollicitus obsecrat, ipse in infimis iacens uiles ad Deum preces mittit. Orat autem Dominus non ut pro se obsecret, sed ut pro me impetret. Nam et si omnia posuerit Pater in potestate Filii, Filius tamen, ut formam hominis impleret, obsecrandum Patrem putat esse pro nobis, quia aduocatus est noster. Aduocatum enim, inquit, habemus apud Patrem Iesum Christum . Si aduocatus est, debet pro meis interuenire peccatis. Non ergo quasi infirmus, sed quasi pius obsecrat. uis scire quam omnia que uelit possit? Et aduocatus,  et iudex est: in altero pietatis officium, in altero insigne est potestatis.

[Iu.] uespere autem facto solus erat ibi; nauicula autem in medio mari iactabatur fluctibus; erat enim uentus contrarius.  Recte quasi inuiti et retractantes apostoli a Domino recesserant, ne illo absente naufragium sustinerent. Denique Domino in montis cacumine commorante, statim uentus contrarius oritur, et turbatur mare, et periclitantur apostoli, et tam diu imminens naufragium perseuerat, quam diu iehsu non uenit.  Labor quidem discipulorum in remigando, et contrarius eis uentus, labores Ecclesie sancte uarios designat, que inter undas seculi aduersantes, et immundorum flatus spirituum ad quietem patrie celestis, quasi ad fidam  litteris stationem peruenire conatur. Ubi bene dicitur, quia nauis erat in medio mari, et ipse solus in terra: quia nonnunquam Ecclesia tantis gentilium pressuris non solum afflicta, sed et fedata est, ut si fieri posset Redemptor ipsius eam prorsus deseruisse ad tempus uideretur. Unde est illa uox eius inter undas procellasque tentationum uerrentium deprehense, atque auxilium protectionis illius gemebundo clamore querentis: Ut quid, Domine, recessisti longe? despicis in importunitatibus, in tribulatione ? Que pariter uocem inimici persequentis exponit in sequentibus psalmis subiiciens: Dixit enim in corde suo: Oblitus est Deus, auertit faciem suam, ne uideat usque in finem. uerum ille  non obliuiscitur orationem pauperum, neque auertit faciem suam a sperantibus in se; quin potius et certantes cum hostibus, ut uincant adiuuat, et uictores in eternum coronat. Unde hoc in loco apte quoque per Marcum dicitur: Quia uidit eos laborantes in remigando. uidet quippe Dominus suos laborantes in mari, quamuis ipse positus in terra, quia etsi ad horam differre uidetur, auxilium tribulatis impendere, nichilominus tamen eos ne in tribulationibus deficiant, sue respectu pietatis corroborat, et aliquando etiam manifesto adiutorio uictis aduersitatibus, quasi calcatis sedatisque fluctuum uoluminibus liberat. Sicut hic quoque subsequenter insinuatur, cum dicitur:

Quarta autem uigilia noctis uenit ad eos ambulans  supra mare.  Stationes et uigilie militares in terna horarum spatia diuiduntur. Quando ergo dicit quarta uigilia noctis uenisse ad eos Dominum, ostendit tota nocte periclitatos et extremo noctis tempore eis auxilium prebitum.  Laborabant ergo toto noctis opace tempore, sed diluculo appropinquante, et lucifero solis dieique exortum promittente, uenit Dominus, et superambulans tumida freti terga comprimit: quia cum pressuris obsita fragilitas humana pusillitatem uirium suarum considerat, nil erga se aliud quam tenebras angustiarum et estus cernit hostium confligentium. Cum uero mentem ad superni lumen presidii, et perpetue dona retributionis erexerit, quasi inter umbras noctis repente exortum luciferi conspicit, qui diem proximum nuntiat.  Lucifer namque cum plurimum tres horas noctis, id est, totam uigiliam matutinam illuminare perhibetur; aderitque Dominus qui, sopitis tentationum periculis, plenam liberatis fiduciam sue protectionis attribuat. Sequitur:

Et uidentes eum supra mare ambulantem turbati sunt, dicentes, quia phantasma est.  Si iuxta Marcionem et Manicheum Dominus noster non est natus ex uirgine, sed uisus in phantasmate, quomodo nunc apostoli timent, ne phantasma uideant.  Adhuc heretici putant phantasma fuisse Dominum, nec ueram assumpsisse carnem de uirgine. Denique Theodorus Pharanitanus quondam episcopus ita scripsit, corporale pondus non habuisse secundum carnem Dominum, sed absque pondere et  corpore super mare deambulasse. At contra fides catholica et corpus secundum carnem habere eum predicat, et onus corporeum, et cum pondere atque onere corporali incedere super aquas, non infusis pedibus. Nam Dionysius, egregius inter ecclesiasticos scriptores, in opusculis de diuinis Nominibus hoc modo loquitur: Ignoramus enim qualiter de uirgineis sanguinibus alia lege preter naturalem formabatur, et qualiter non infusis pedibus corporale pondus habentibus et materiale onus, deambulabat in humidam et instabilem substantiam. Intuendum est igitur quomodo Marcus dicat quod circa quartam uigiliam noctis ueniret ad eos Dominus ambulans super mare, et uellet preterire eos. Quomodo  uero uolebat Dominus eos preterire tanquam alienos, ad quos de periculo naufragii liberandos aduenerat, nisi ut ad horam turbati et pauentes, sed continuo liberati amplius ereptionis sue miraculum stuperent, ac maiores ereptori suo gratias referrent? Quia et in tempestatibus passionum, que pro constantia fidei a perfidis ingeruntur, talis nonnunquam prouisio diuinitus ostenditur; sepe enim ita fideles in tribulatione positos superna pietas deseruisse uisa est, ut quasi laborantes in mari discipulos preterire iehsu uoluisse putaretur. Unde est illud Ecclesie martyrii certamina desudantis: Quare me oblitus es, quare me repulisti? et quare tristis incedo dum affligit me inimicus, dum confringuntur omnia ossa mea, etc. . Sed dicant inimici terrentes, ubi est Deus  eorum? quasi naufragium fessis minitantes apostolis dicit ipse Deus eorum: Cum transieris per aquas, tecum ero, et flumina non operient te. Cum ambulaueris in igne non combureris, et flamma non ardebit in te . Quod autem sequitur:

Et pre timore clamauerunt.  Confusus clamor, et incerta uox magni timoris indicium est.  Sed uerum est Psalmiste testimonium: Quia prope est Dominus timentibus se, et non derelinquit omnes qui sperant in eo . Unde et subditur:

Statimque iehsu locutus est eis dicens: Habete fiduciam, ego sum, nolite timere.  Quod primum uersabatur in causa, hoc curat et timentibus precipit, dicens: Habete fiduciam, nolite timere. Et  quod sequitur: Ego sum, nec subiungit quis sit: uel ex uoce nota poterant eum intelligere, qui per obscuras noctis tenebras loquebatur, uel ipsum esse scire poterant, quem locutum ad Moysem nouerant: Hec dices filiis Isrel: Qui est misit me ad uos .

Respondens autem Petrus dixit ei: Domine, si tu es, iube me uenire ad te super aquas. Et ipse ait: ueni. In omnibus locis ardentissime fidei inuenitur Petrus. Interrogatis discipulis quem homines dicerent Iesum, Dei Filium confitetur. uolentem ad passionem pergere prohibet: et licet erret in re, tamen non errat in affectu, nolens eum mori, quem Filium Dei fuerat paulo ante confessus. In montem  cum Saluatore inter primos ascendit, et in passione solus sequitur. Peccatum negationis, quod ex repentino timore descenderat, amarissimis statim abluit lacrymis. Post passionem cum esset in lacu Genesareth, et piscarentur, et Dominus staret in littore, aliis paulatim nauigantibus, ille non patitur moras, sed accinctus ependyte suo statim precipitatur in fluctus. Eodem igitur fidei ardore quo semper, nunc quoque ceteris tacentibus credidit se posse facere per uoluntatem magistri, quod non poterat per naturam. Iube me, inquit, uenire ad te super aquas. Tu precipe, et illico solidabuntur unde, ac leue fiet corpus quod per se graue est.

Et descendens Petrus de nauicula ambulabat super  aquas, ut ueniret ad Iesum. Qui putant Domini corpus ideo non esse uerum, quia super molles aquas molle et ereum incesserit, respondeant quomodo ambulauerit Petrus, quem utique uerum hominem non negabunt.

uidens uero uentum uatiaum timuit. Et cum cepisset mergi, clamauit dicens: Domine, saluum me fac. Ardebat animi fides, sed humana fragilitas in profundum trahebat. Paululum ergo relinquitur tentationi, ut augeatur fides, et intelligat se non facilitate postulationis, sed potentia Domini conseruatum.

Et continuo extendens manum apprehendit eum.  Nisi ergo Dominus extendisset manum qui alibi negantem respexit Petrum, ipse Petrus protinus mergeretur in profundum, nec etiam euaderet  infernum. Respexit Dominus, et ad penitentiam conuertit; manum extendit, et indulgentiam tribuit, et sic salutem perfectam discipulis inuenit. Quia iuxta Pauli uocem non est uolentis, neque currentis, sed miserantis Dei . Nec enim nostro saluabimur merito, sed illius dono.

Et ait illi: Modice fidei, quare dubitasti? Si apostolo Petro, de cuius fide et ardore mentis supra diximus, qui confidenter rogauerit Saluatorem dicens, Domine, si tu es, iube me uenire ad te super aquas, quia paululum timuit, dicitur ei, Modice fidei, quare dubitasti? Quid nobis dicendum est, qui huius modice fidei nec minimam quidem habemus portiunculam.  Mystice autem quod Petrus a Domino iussus uenire fluctus maris calcat, quo  ueniat ad Iesum, significat Ecclesiam cuius ipse pastor est tendentem ad celestem patriam, fluctus huius seculi uestigio recte fidei et gressibus bonorum superando calcare. Et quod Petrus tempestate territus in fluctibus mergi cepit, infirmiores quosque in Ecclesia quos procella persecutionum, seu turbo tentationum terret, et a tenore fidei, siue a statu bonorum actuum paululum reflectit, exprimit. Quos tamen ne funditus in perfidiam, et in uoraginem peccatorum mergantur, porrecta diuine propitiationis dextera extrahit; et sicut Petrum erutum de abyssi pelago, ita illos ereptos de persecutorum scandalo in firmo quietis superne solo iuxta se collocabit: quia impossibile est, ut eorum aliquis pereat, quos censura iusti iudicis predestinatos habet, ad  uitam eternam. Una ipsa ueritas ait: Omne quod dat mihi Pater ad me ueniet, et eum qui uenit ad me, non eiiciam foras . Nouit enim Dominus pios de tentatione eripere . Et non est impotens inter turbines tempestatum huius seculi suos ab omni nequitia prauorum illesos custodire. Sed uideamus quid sequitur:

Et cum ascendisset in nauiculam cessauit uentus.  Prima ergo trepidantium et periclitantium subuentio est incussum cordibus expellere timorem. Secunda tempestatum furias sue presentie uirtute compescere. Nec mirandum si, ascendente in nauiculam Domino, uentus cessauit. In quocunque enim corde Deus per gratiam sui adest amoris, mox uniuersa  uitiorum et aduersantis mundi siue spirituum malignorum bella compressa quiescunt.

Qui autem in nauicula erant, uenerunt et adorauerunt eum dicentes: uere Filius Dei es. Ad unum signum, tranquillitate maris reddita, que post nimias procellas interdum et casu fieri solet, naute atque uectores uere Dei Filium confitentur, et Arius in Ecclesia predicat creaturam.  Nos ergo ipsum non iuxta hereticorum dementiam creaturam inter omnia creatam, sed creatorem ante omnia simul cum Patre et Spiritu sancto existentem, atque manentem credamus et confiteamur. Et in ipsa confessione dignis bonorum laudibus operum ueneremur eum, et predicemus in conspectu filiorum hominum ipsum esse Filium Dei unigenitum, narrantes uirtutes  eius et mirabilia eius que fecit.

Et cum transfretassent, uenerunt in terram Gennesar. Terra Gennesar iuxta stagnum Gennesareth, ut quidam asserunt, idem est quod mare Galilee, uel mare Tiberiadis. Sed mare Galilee ab adiacente prouincia dictum mare Tiberiadis a proxima ciuitate que olim Gennereth uocata, sed ab Herode tetrarcha instaurata in honorem Tiberii Cesaris, Tiberias est appellata. Porro Gennesar secundum quosdam a laci ipsius natura nomen trahens qua crispantibus aquis de se ipso sibi excitare auram perhibetur, Greco uocabulo, quasi generans sibi auram dicitur. Neque in stagni morem sternitur aqua, sed frequentibus auris spirantibus agitatur, haustu dulcis, et ad potandum habilis. Sed Hebree lingue  consuetudine omnis aquarum congregatio, siue dulcis, siue salsa, mare nuncupatur. Qui lacus interfluente Iordano centum et sexaginta stadiis in longitudinem, et quadraginta extenditur in latitudinem. Denique si scierimus quid in Latina lingua resonet Gennesar, intelligemus quomodo iehsu per typum Apostolorum, et nauis, Ecclesiam de persecutionis paufragio liberatam transducat ad littus, et in tranquillissimo portu requiescere faciat. Interpretatur autem Gennesar ortus principium, ut in libro de Nominibus Hebraicis inuenimus. Tunc enim plena nobis tribuetur tranquillitas, quando paradisi per Christum nobis restituetur hereditas, ac prime stole reddetur iucunditas.

Et cum cognouissent eum uiri loci illius, miserunt  in uniuersam regionem illam.  Cognouerunt eum rumore, non facie; uel certe pre signorum magnitudine, que patrabat in populis, etiam uultu plurimis notus erat. Et uide quanta fides sit hominum terre Gennesareth, ut non presentium tantum salute contenti sint, sed mittant ad alias per circuitum ciuitates, quo omnes currant ad medicum.

Et obtulerunt ei omnes male habentes, et rogabant eum, ut uel fimbriam uestimenti eius tangerent; et quicunque tetigerunt salui facti sunt.  Qui male se habent non tangunt corpus Iesu, neque totum uestimentum eius, sed extremam fimbriam. Et quicunque tetigerint sanabuntur: fimbriam uestimenti eius minimum mandatum intellige. Quod qui transgressus  fuerit minimus uocabitur in regno celorum, uel assumptionem carnis per quam uenimus ad uerbum Dei et illius postea fruemur maiestate.



CAPUT Xu. Ad Phariseos sermo, de eo quod coinquinat hominem. Sanat filiam Syrophenisse et alios male affectos: satiat septem panibus quatuor millia hominum.

[I]. Tunc accesserunt ad eum ab Hierosolymis scribe et Pharisei dicentes: Quare discipuli tui transgrediuntur traditionem seniorum? Non enim lauant manus suas cum panem manducant. O quam uera illa Domini confessio ad Patrem, Quia abscondisti hec a sapientibus et prudentibus, et reuelasti ea paruulis . Homines terre Genesareth, qui minus docti uidebantur, non solum ipsi ueniunt,  se et suos adducunt, imo gestant ad Dominum, ut uel fimbriam eius quo saluari queant mereantur contingere uestimenti. Ideo confestim merita cupite salutis mercede potiuntur. At uero Pharisei et scribe, qui doctores esse populi debuerant, non ad uerbum audiendum, non ad querendam medelam, sed ad mouendas solum questionum pugnas ad Dominum concurrunt; eosque de non lotis manibus uituperant, in quorum operibus, que per manus siue per cetera corporis membra fiunt, nichil immunditie sordidantis inuenire ualebant, cum se magis ipsos culpare debuerint, qui lotas aqua manus habentes, conscientiam liuore pollutam gestabant.  Et mira Phariseorum scribarumque stultitia, qui Dei Filium arguunt, quare hominum traditiones et precepta  non seruet. Sed quia uera est illa Scripturarum sententia, que dicit: Non est sapientia, non est prudentia, non est consilium contra Dominum ; audiamus quid sequitur:

Ipse autem respondens, ait illis: Quare et uos transgredimini mandatum Dei propter traditionem uestram?  Falsam calumniam uera responsione confutat, cum, inquit, uos propter traditionem hominum precepta Domini negligatis, quare discipulos meos arguendos creditis, quod si morum iussa parui pendant, ut Dei scita custodiant?

Nam Deus dixit: Honora patrem et matrem; et qui maledixerit patri uel matri, morte moriatur. Honor in Scripturis, non tantum in salutationibus et officiis deferendis, quantum in eleemosyna ac munerum collatione  sentitur. Honora, inquit Apostolus, uiduas, que uere uidue sunt . Hic honor donum intelligitur. Et in alio loco: Presbyteri duplici honore honorandi maxime, qui laborant in uerbo et doctrina Domini . Et post hoc mandatum iubemur boui trituranti os non occludere, ut dignus sit operarius mercede sua.

uos autem dicitis: Quicunque dixerit patri uel matri: Munus quodcunque est ex me, tibi proderit, et non honorificabit patrem suum aut matrem suam, et irritum fecistis mandatum Dei propter traditionem uestram. Preceperat Dominus uel imbecillitates, uel etates, uel penurias parentum considerans, ut filii honorarent, etiam in uite necessariis ministrandis, parentes  suos. Hanc prouidentissimam Dei legem uolentes scribe Phariseique subuertere, ut impietatem sub nomine pietatis inducerent, docuerunt pessimos filios, ut si quis ea que parentibus offerenda sunt, Deo uouere uoluerit, qui uerus est pater, oblatio Domini preponatur parentum muneribus: uel certe ipsi parentes, que Deo consecrata sunt, ne sacrilegii crimen incurrerent declinantes, egestate conficiebantur. Atque ita fiebat ut oblatio liberorum, sub occasione templi et Dei, in sacerdotum lucra cederet. Hec pessima Phariseorum consuetu o de tali occasione ueniebat; multos habentes obligatos ere alieno, et nolentes sibi creditum reddere, deligebant sacerdotes, ut exacta pecunia ministeriis templi et eorum usibus deseruiret. Potest autem et hunc breuiter habere  sensum. Munus quod ex me est, tibi proderit. Compellitis, inquit, filios ut dicant parentibus suis: Quodcunque donum oblaturus eram Deo in tuos consumo cibos, tibique prodest, o pater et mater, ut illi timentes accipere, quod Deo uidebant mancipatum, inopem magis uellent uitam ducere, quam comedere de consecratis.

Hypocrite, bene prophetauit de uobis Isaias dicens: Populus hic labiis me honorat, cor autem eorum longe est a me . [MAUR.] Preuidens ergo in spiritu propheta simulationem Iudeorum uenturam, quod contra predicationem Euangelii in dolo essent repugnaturi, bene de illis uaticinatus est, non quod bonum esset quod de eis loquitur, cum de malitia illorum illi sermo fuit; sed quod bene illa prophetia  moribus ipsorum conueniebat. Ex persona quoque Domini hoc locutus ait: Populus hic labiis me honorat, cor autem eorum longe est a me. Labiis illum honorabant, cuius legem sepius scrutabantur, et cui hymnos uel psalmos in officiis diuinis modulabantur, sed cor illorum longe ab illo fuit. De quibus scriptum est, quod cordibus semper auersi fuerint in Aegyptum. Item labiis eum honorabant, quando dicebant illi: Magister, scimus quia uerax es, et uiam Dei in ueritate doces, et non est tibi cura de aliquo; non enim accipis personam hominis  Sed cor eorum longe ab eo fuit, quando dicebant: Dic nobis, licet censum dare Cesari an non?  Hoc enim expressit euangelista Lucas, cum dixit scribas et principes sacerdotum misisse insidiatores, qui se iustos  simularent, ut caperent eum in sermone, atque traderent eum principatibus, atque potestati presidis. Atque ideo recte subiungitur:

Sine causa colunt me, docentes doctrinas atque mandata hominum. Sine causa ergo, id est, in uacuum, labiis et lingua illum colebant, quorum corda auersa erant: quia cum ueris Dei cultoribus mercedem non accepturi erant, attestante hoc alibi ipsa ueritate ac dicente: Non omnis qui dicit mihi, Domine, Domine, intrabit in regnum celorum. Sed qui facit uoluntatem Patris mei qui in celis est, ipse intrabit in regnum celorum . Docebant quidem Pharisei doctrinas et mandata hominum, quando diuina precepta negligentes, et suas traditiones superordinantes  magis obseruandas esse censuerunt. Ut superius demonstratum est.

Et conuocauis ad se turbis dixit eis: Audite et intelligite; non quod intrat in os communicat hominem, sed quod procedit ex ore coinquinat hominem. uerbum communicat proprie Scripturarum est, et publico sermone non teritur. Populus Iudeorum partem Dei esse se iactans, communes cibos uocat, quibus omnes utuntur homines: uerbi gratia, suillam carnem, ostreas, lepores et istiusmodi animantia, que ungulam non findunt nec ruminant, nec squamosa in piscibus sunt. Unde et in Actibus apostolorum scriptum est: Quod Deus sanctificauit, tu ne commune dixeris . Commune ergo quod ceteris hominibus patet, et quasi non est de parte Dei, pro immundo appellatur.  Nihil est, inquit, extra hominem introiens in eum quod possit eum coinquinare; sed que de homine procedunt, illa sunt que coinquinant eum. Opponat prudens lector, et dicat: Si quod intrat in os non coinquinat hominem, quare idolothitis non uescimur? Et Apostolus scribit: Non potestis calicem Domini bibere, et calicem demoniorum . Sciendum igitur quod ipsi quidem cibi et Dei creatura per se munda sint, sed idolorum ac demonum inuocatio ea facit immunda.

Tunc accedentes discipuli eius, dixerunt ei: Scis quia Pharisei audito uerbo scandalizati sunt. Ex uno sermone omnis superstitio obseruationum Iudaicarum fuerat elisa, qui in cibis assumendis abominandisque religionem suam sitam arbitrabantur. Et quia  crebro teritur in ecclesiasticis Scripturis scandalum, breuiter dicendum, quid significet. et nos offendiculum, uel ruinam, et impactionem pedis possumus dicere. Quando ergo legimus: Quicunque de minimis istis scandalizauerit quempiam, hoc intelligimus, qui in dicto factoque occasionem ruine cuiquam dederit.

At ille respondens ait: Omnis plantatio quam non plantauit Pater meus, eradicabitur. Etiam que plana in Scripturis uidentur, plena sunt questionibus. Omnis, inquit, plantatio quam non plantauit Pater meus celestis, eradicabitur. Ergo eradicabitur et illa plantatio, de qua Apostolus ait: Ego plantaui, Apollo rigauit. Sed soluitur questio ex eo quod sequitur: Deus autem incrementum dedit . Dicit et  ipse: Dei agricultura, Dei edificatio estis. Et in alio loco: Cooperatores Dei sumus. Si autem cooperatores, igitur plantante Paulo, Apolline rigante, Deus cum operatoribus suis plantat et rigat. Abutuntur hoc loco, qui diuersas naturas introducunt, dicentes plantationem quam non plantauit Pater eradicari. Sed audiant illud Ieremie: Ego uos plantaui uineam ueram, quomodo uersi estis in amaritudinem uitis aliene? Plantauit quidem Deus; et nemo potest eradicare plantationem eius, sed quoniam ista plantatio in uoluntate proprii arbitrii est, nullus alius eam poterit eradicare, nisi ipsa tribuerit assensum.

Sinite illos, ceci sunt duces cecorum: cecus autem si ceco ducatum prestet, ambo in foueam cadunt.  Hoc est, quod Apostolus preceperat: Hereticum hominem post unam atque alteram correptionem deuita, sciens quia peruersus sit huiusmodi, et a semetipso damnatus . In hunc sensum Saluator precipit doctores pessimos dimittendos arbitrio suo, sciens eos difficulter ad ueritatem posse retrahi, cecos esse et cecum populum in errorem trahere.  Ceci ergo fuerant Pharisei, quia tenebrosas hominum traditiones obseruantes, lucem mandatorum Dei quam Psalmista professus est dicens: Lucerna pedibus meis uerbum tuum, Domine, et lumen semitis meis . Hanc ipsi non considerauerunt, et ideo non solum ceci, sed et duces cecorum merito dicuntur. Quia tales non solum sibi ne in laqueum incidant prospiciunt, sed etiam sibi obsequentes in precipitium  mortis secum trahunt.

Respondens autem Petrus dixit ei: Edissere nobis parabolam istam. At ille dixit: Adhuc et uos sine intellectu estis?  Quod aperte dictum fuerat et patebat auditui, Apostoli per parabolam dictum putant et in re manifesta mysticam querunt intelligentiam, corripiunturque a Domino, quare parabolice dictum putant, quod perspicue locutus est. Ex quo animaduertimus uitiosum esse auditorem, qui obscura manifeste, aut manifeste dicta obscure uelit intelligere.

Non intelligitis, quia omne quod in os intrat in uentrem uadit et in secessum emittitur? Omnium euangeliorum loca apud hereticos et peruersos plena sunt scandalis. Et ex hac sententiola quidam calumniantur, quod Dominus physice disputationis ignarus, putet  omnes cibos in uentrem ire et in secessum digeri, cum statim infuse esce per artus et uenas, ac medullas neruosque fundantur. Unde et multos, qui uitio stomachi perpetem sustineant uomitum, post cenas et prandia statim euomere quod ingesserunt, et tamen corpulentos esse: quia ad primum tactum liquidior cibus, et potus per membra fundatur. Sed itiusmodi homines dum uolunt alterius imperitiam reprehendere, ostendunt suam: Quamuis enim tenuissimus humor et liquens esca sit, cum in uenis et artubus concocta fuerit et digesta per occultos meatus corporis, quos Greci uocant, ad inferiora dilabitur, et in secessum uadit.

Que autem procedunt de ore, de corde exeunt, et ea coinquinant hominem. De corde enim exeunt cogitationes  male, homicidia, adulteria, fornicationes, furta, falsa testimonia, et reliq. De corde, inquit, exeunt cogitationes male. Ergo anime principale non iuxta Platonem in cerebro, sed iuxta Christum in corde est. Et arguendi ex hac sententia, qui cogitationes a diabolo immitti putant, et non ex propria nasci uoluntate. Diabolus adiutor esse et incentor malarum cogitationum potest, auctor esse non potest. Sin autem semper in insidiis positus, leuem cogitationum nostrarum scintillam suis fomitibus inflammarit, non debemus opinari eum cordis quoque occulta rimari, sed ex corporis habitu et gestibus estimare quid uersemus intrinsecus. uerbi gratia si pulchram mulierem nos crebro uiderit respicere, intelligit cor amoris iaculo  uulneratum, et ad fornicandum prouocat. . Si rancorem contra proximum nos leuare conspexerit, intelligit inuidiam et odium nos in corde habere, et per iram ad homicidium perpetrandum inflammat. Si nos ardenter in alicuius rei pulchritudinem inspicere uiderit, intelligit auaritiam nos corde tenere, et ad furta incitat. Si leuibus nos sermonibus senserit assuetos, intelligit promptos esse ad mendacium, et ad falsum testimonium proferendum illicit. Sic quoque et per ceteras habitudines morum rimans animi qualitatem antiquus hostis, humanum genus seducere festinat, et ad ea que diuinis legibus uetita sunt facienda persuadet, ut creaturam ad imaginem Dei conditam suis sordibus polluat. Unde et Saluator supra dicta uitia enumerans subiunxit:

 Hec sunt que coinquinant hominem. Non totis autem manibus manducare non coinquinat hominem.  Sed Pharisei spiritalia prophetarum uerba carnaliter accipientes, que illi de cordis et operis castigatione precipiebant, dicentes: Lauamini, mundi estote, et mundamini, qui fertis uasa Domini , isti de corpore solum lauando seruabant. Frustra autem Pharisei, frustra omnes Iudei lauant manus, et a foro baptizantur quandiu contemnunt fonte Saluatoris ablui. In uanum baptismata seruant uasorum, qui cordium suorum et corporum eluere sordes negligunt, cum certum sit Moysen, et prophetas, qui uasa populi Dei uel aquis dilui, uel igne purgari, uel oleo sanctificari quacunque ex causa iusserunt, non in hoc materialium rerum emundationem, sed mentium  potius et operum castigationem, ac sanctimoniam, atque animarum nobis mandare salutem.

[II.] Et egressus inde iehsu secessit in partes Tyri et Sidonis.  Scribis et Phariseis calumniatoribus derelictis, transgreditur in partes Tyri ac Sidonis, ubi manifeste prefiguratur quod post passionem resurrectionemque suam Dominus in predicatoribus suis Iudeorum perfida corda relicturus, et in partes gentium exterarum esset secessurus: Tyrus quippe et Sidon, que ciuitates fuere gentilium, munimenta doctrine ac uite gentibus, in quibus stulti confidunt, indicant.

Et ecce mulier Cananea a finibus illis egressa, clamauit dicens ei: Miserere mei, Domine, fili Dauid. Bene mulier, que Dominum credula precatur, a finibus  illis egressa perhibetur, quia nisi prisce conuersationis habitacula uana reliquisset, ad Christum Ecclesia nunquam ueniret, nisi prius antiqui dogmata anathematizasset erroris, nequaquam nouam fidei suscipere gratiam nosset.  Inde nouit uocare filium Dauid, quia egressa iam fuerat de finibus suis, et errorem Tyriorum ac Sidoniorum loci ac fidei commutatione dimiserat.

Filia mea a demonio male uexatur.  Typice autem mulier hec gentilis, sed cum fide ad Dominum ueniens Ecclesiam, ut supra diximus, designat de gentibus collectam, que pro filia demoniaca Deum rogat, cum pro populis suis, necdum credentibus, ut et ipsi a diaboli fraudibus absoluantur, superne  pietati supplicat. Item filia demoniosa pro qua postulat, anima quelibet est in Ecclesia malignorum magis spirituum deceptionibus quam conditoris sui mancipata preceptis. Pro qua necesse est Ecclesia mater Dominum sollicita interpellet, ut quam ipsa foris monendo, obsecrando, increpando, non ualet, ille interius inspirando corrigat, atque ab errorum tenebris conuersam, ad agnitionem uere lucis excitet. Item tropologice, si quis nostrum conscientiam habet auaritie, elationis, uane glorie, indignationis, iracundie, uel inuidie ceterorumue uitiorum sorde pollutam, filiam profecto habet male a demonio uexatam. Pro cuius sanatione supplex ad Dominum currat, quia nimirum cogitationem de corde progenitam diabolica tolerat arte dementatam.  Cuius emendationem a pio conditore crebris imo continuis debet flagitare lamentis ac precibus, ut sanetur. Item, si quis bona que gessit forte periurii, furti, blasphemie, detractionis, rixe, uel etiam corporalis immunditie ceterorumue huiusmodi peste fedauit, filiam habet immundi spiritus furiis agitatam: quia uidelicet actionem quam bene laborando ediderat, iam diaboli fraudibus stulte seruiendo disperdidit. Ideoque necesse talis ut reatum suum cognouerit, mox ad preces lacrymasque confugiat, sanctorumque creber intercessiones et auxilia querat. Sequitur.

Qui non respondit ei uerbum.  Non de superbia Pharisaica, nec de scribarum supercilio, sed ne ipse sententie sue uideretur contrarius, per  quam iusserat: In uiam gentium ne abieritis, et in ciuitates Samaritanorum ne intraueritis . Nolebat enim occasionem calumniatoribus dare, perfectamque salutem gentium passionis et resurrectionis tempori reseruabat.  Mystice autem si ad primas rogantes Ecclesie lacrymas Dominus respondere, id est, postulatam errantibus sospitatem mentis dare distulerit, nec sic quidem appetendo, querendo, pulsando, desistendum est, neque impetrandi subeunda desperatio, sed tanta potius perseuerandum instantia, tam obstinato frequentandus amore Saluator, tantum etiam sanctorum eius inter letanias apppetenda suffragia, donec et ipsi de celis Domino pro audienda supplicent Ecclesia; sicque fit ut si mentem ab intentione proposita non mutauerit, nequaquam  fructu petitionis fraudetur, sed siue pro sua fragilitate quis, seu pro aliis interuenerit desiderato potiatur effectu.

Et accedentes discipuli eius rogabant eum dicentes: Dimitte eam, quia clamat post nos.  Discipuli illo adhuc tempore mysteria Domini nescientes, uel misericordia commoti, rogabant pro Cananea muliere, quam alter euangelista Syrophenissam appellat, uel importunitate eius carere cupientes, quia non ut clementem, sed ut durum medicum crebrius inclamaret. Hoc de muliere Cananea etiam Marcus commemorat, eumdem rerum gestarum ordinem seruans, nec afferens aliquam repugnantie questionem, nisi quod in domo dicit fuisse Domini, cum ad  illum uenit eadem mulier pro filia sua rogans. Mattheus autem posset quidem facile intelligi de domo tacuisse, eamdem tamen rem commemorasse. Sed quoniam dicit discipulos Domino suggessisse: Dimitte illam, quoniam clamat post nos, nichil uidetur aliud significare, quam post ambulantem Dominum mulierem illam deprecatorias uoces emisisse. Quomodo ergo in domo, nisi quia intelligendum est dixisse quidem Marcum, quod intrauerit ubi erat iehsu, cum eum predixisset fuisse in domo? Sed quia Mattheus ait: Non respondit ei uerbum, dedit agnoscere quod ambo tacuerunt, et in eo silentio egressum fuisse Iesum de domo illa; atque ita cetera contexuntur, que iam in nullo discordant.

Ipse autem respondens ait: Non sum missus, nisi  ad oues que perierunt domus Isrel. Non quod et ad gentes non missus sit, sed quod primum ad Isrel missus sit, ut illis non recipientibus Euangelium, iusta fieret ad gentes transmigratio eius. Et significanter dixit: Ad oues perditas domus Isrel, ut ex hoc loco etiam unam erroneam ouem de alia parabola intelligamus.

At illa uenit, et adorauit eum, dicens, Domine, adiuua me.  Quid est quod dicitur, At illa uenit, cum ante ipsa legitur ad Saluatorem loqui, et pro filia rogasse? Sed quia tunc post Iesum clamauit, sequendo nunc uenit, id est, consecuta est, et adorauit eum dicens: Domine, adiuua me.

Qui respondens, ait: Non est bonum sumere panem filiorum et mittere canibus. At illa ait: Etiam, Domine,  nam et catelli edunt de micis que cadunt de mensa dominorum suorum.  Mira sub persona mulieris Cananitidis Ecclesie fides, patientia, humilitas predicatur: fides qua crediderit sanari posse filiam suam, patientia qua toties contempta in precibus perseuerat; humilitas qua se non canibus, sed catulis comparat. Canes autem ethnici propter idololatriam dicuntur, qui esui sanguinis dediti, et cadaueribus mortuorum feruntur in rabiem. Nota quod ista Cananea perseueranter primum filium Dauid, deinde Dominum uocet, et ad extremum adoret, ut Deum. Scio me, inquit, filiorum panem non mereri, nec integros capere posse cibos, nec sedere ad mensam cum patre, sed contenta sum reliquiis catulorum, ut humilitate micarum ad panis integri  ueniam magnitudinem. O mira rerum conuersio! Isrel quondam filius, nos canes, pro diuersitate fidei ordo nominum commutatur! De illis postea dicitur: Circumdederunt me canes multi . Et: uidete canes, uidete malos operarios, uidete concisionem . De nobis a latratu blasphemie contradictionis ad pietatis gratiam conuersis ipse alibi dicit: Et alias oues habeo, que non sunt ex hoc ouili, et illas oportet me adducere, et uocem meam audient . Notandum sane quod mystice loquitur, credens ex gentibus mulier, quia catelli sub mensa comedunt de micis puerorum. Mensa quippe est Scriptura sancta, que nobis panem uite ministrat. Hinc etenim dicit Ecclesia: Parasti in conspectu meo mensam  aduersus eos qui tribulant me . Mice puerorum interna sunt mysteria Scripturarum, quibus humilium solent corda refici. De quibus alias sancte Ecclesie promittitur, dicente Propheta de Domino: Qui posuit fines tuos pacem, et adipe frumenti satians te . Non ergo cristas, sed micas de pane puerorum edunt catelli, quia conuersi ad fidem, qui erant despecti in gentibus, non littere superficiem in Scripturis, sed spiritalem sensum, quo in bonis actibus proficere ualeant, inquirunt. Et hoc sub mensa dominorum suorum, dum uerbis sacri eloquii humiliter subditi ad implenda que precepta sunt, cuncta sui cordis et corporis officia supponunt, quatenus ad speranda que a Domino promissa sunt premia in celis merito se debite humilitatis erigant.

 Tunc respondens iehsu, ait illi: O mulier, magna est fides tua; fiat tibi, sicut uis.  In hac ergo Syrophenissa laudatur fides gentium, que merito magna dicitur, quia cum nec lege fuerint imbute, nec uocibus prophetarum instructe, ad predicationem mox apostolorum ab auditu auris obedierunt, fidemque sancte Trinitatis corde credulo perceperunt, ipsamque fidem condignis operibus adornantes, usque ad mortem inuiolatam seruare studuerunt. Ideoque perfectam salutem sibi suisque impetrare meruerunt. Unde et subditur:

Et sanata est filia eius ex illa hora. Propter humilem uidelicet matris fidelemque sermonem, filiam deseruit demonium. Ubi datur exemplum catechizandi  et baptizandi infantes, quia uidelicet per fidem et confessionem parentum in baptismo liberantur a diabolo paruuli, qui necdum per se sapere, uel aliquid agere boni possunt, aut mali.

[III.] Et cum transisset inde iehsu, uenit secus mare Galilee, et ascendens in montem, sedebat ibi. Notandum ergo quod non sine magni mysterii ratione Dominus, sanata filia mulieris Cananitidis, ad Iudeam et mare Galilee reuertitur: quia peracta dispensatione salutis gentium regreditur in doctoribus, ut uisitet gentem Iudeam, que ob perfidiam apostolos et primos predicatores Euangelii a se repulit. Fitque illud quod Paulus apostolus, et doctor gentium sermone prophetico dudum protulit, quia cum plenitudo gentium ianuam fidei subintrauerit, tunc omnis Isrel  saluus erit . Ascendit ergo Dominus in montem, ut sicut auis teneros fetus prouocat ad uolan dum, sic ipse auditores suos erigat ad superna et celestia sacramenta meditanda. Sedebatque ibi, ut demonstraret non nisi in celestibus requiem esse querendam.

Et accesserunt ad eum turbe multe habentes secum mutos, cecos, claudos, debiles et alios multos. Et proiecerunt eos ad pedes eius, et curauit eos, ita ut turbe mirarentur uidentes mutos loquentes, claudos ambulantes, cecos uidentes, et magnificabant Deum Isrel. Sedente ergo Domino in monte, id est, in celorum arce gloriose et mirabiliter regnante, turbe fidelium cum mente deuota illi semper appropinquant,  ducentes secum mutos, cecos, claudos, debiles et alios multos. Quia eos qui confessionis uerbum in ore non habebant, uel quos infidelitas cecauit, seu demum praui operis claudicantes, siue quos peccatorum sarcina debiles reddidit, euangelicis documentis ad fidem conuertuntur. Eosque ad pedes Iesu proiiciunt, quia peccata sua confitentes, ipsi soli mediatori Dei et hominum curandos subiiciunt. Quos ipse etiam ita curat, ut turbe mirentur et magnificent Deum Isrel. Quia agmina fidelium inestimabili tunc exsultant gaudio, quando uiderint eos, quos uarie errorum egritudines insanos et egenos effecerant, diuersis uirtutum opibus ditatos, et fide robustos in diuino seruitio bene laborare. Et ob hoc magnifice laudes Deo decantant, dicentes cum Propheta: Quis  Deus magnus sicut Deus noster. Tu es Deus qui facis mirabilia solus. Notam fecisti in populis uirtutem tuam, liberasti in brachio populum tuum filios Isrel et Ioseph .

iehsu autem conuocatis discipulis suis, ait: Misereor turbe, quia iam triduo perseuerant mecum, et non habent quod manducent; et dimittere eos ieiunos nolo, ne deficiant in uia.  In hac lectione consideranda est in uno eodemque Redemptore nostro distincta operatio diuinitatis, et humanitatis, atque error Eutychetis, qui unam tantum operationem in Christo dogmatizare presumit, procul a Christianis finibus expellendus. Quis enim non uideat hoc quod super turbam miseretur Dominus, ne uel inedie, uel uie longioris labore deficiat, affectum esse, et compassionem  humane fragilitatis? uult pascere quos curauit. Prius aufert debilitates, et postea offert sanis cibos. Conuocat quoque discipulos, et quod facturus est loquitur, ut uel magistris exemplum tribuat cum minoribus atque discipulis communicandi consilia, uel ex fabulatione intelligant signi magnitudinem, respondentes se panes in eremo non habere. Misereor, inquit, turbe, quod triduo iam perseuerant mecum. Miseretur turbe, quia in triduo dierum numero Patri, Filio, Spirituique sancto credebant. Et non habent quod manducent. Turba semper esurit, et cibis indiget, nisi saturetur a Domino. Et dimittere eos ieiunos nolo, ne deficiant in uia. Esuriebant post magnas debilitates, et per patientiam futuros exspectant cibos. Non uult eos iehsu dimittere ieiunos, ne  deficiant in uia. Periclitatur ergo sine celesti pane qui ad optatam mansionem peruenire festinat. Unde et angelus loquitur ad Eliam: Surge et manduca, quia grandem uiam ambulaturus es . [Greg.] Item turba triduo Dominum sustinet, quando multitudo fidelium peccata que perpetrauit per penitentiam declinans, ad Dominum se in opere, in locutione atque in cogitatione conuertit. Quos dimittere ieiunos in domum suam Dominus non uult, ne deficiant in uia. Quia uidelicet conuersi peccatores in presentis uite uia deficiunt, si in sua conscientia sine doctrine sancte pabulo dimittantur. Ne ergo lassentur in huius peregrinationis itinere, pascendi sunt sacra admonitione. Notandum quoque  quod in superiori signo, qui propinqui erant, et uicini, quinque sensuum non ipse Dominus eorum recordatur, sed discipuli recordantur, uespere, uicina nocte et inclinante iam sole. Hic autem ipse Dominus recordatur, et misereri se dicit, et causam miserationis exponit, quia triduo iam perseuerant cum eo, et dimittere eos ieiunos non uult, ne deficiant in uia. In toto enim seculo generis humani tertium tempus est, quod fidei Christiane gratia data est. Primum ergo est ante legem, secundum sub lege, tertium sub gratia. Et quoniam quartum adhuc restat, quod ad plenissimam pacem Hierusalem celestis uenturi sumus, quo tendit quisquis recte credit in Christum, propterea se dicit turbam illam reficere Dominus, ne deficiant in uia.

 Et dicunt ei discipuli: Unde ergo nobis panes tantos ut saturemus turbam tantam?  Hec sententia rudem fidem adhuc ostendit discipulorum, qui non recordantur quinque panibus hordeaceis quinque millia hominum paulo ante satiata; si enim perfecte intelligerent auctorem et datorem, non cunctarentur unde haberet turba refectionem.

Et ait illis iehsu: Quot panes habetis? Interrogat quidem non quasi ignarus, sed quasi docendo responsuros.

At illi dixerunt: Octo et paucos pisciculos.  Bene octo panes in mysterio Noui Testamenti ponuntur, in quo septiformis gratia Spiritus sancti plenius fidelibus cunctis, et credenda reuelatur, et credita datur. Neque hordeacei fuisse producuntur, sicut illi  quinque, de quibus quinque sunt hominum millia saturati, ne iterum sicut in lege uitale anime alimentum corporalibus sacramentis obtegeretur. Hordei enim medulla tenacissima palea tegitur. Nec ipsi pisciculi, quos simul cum panibus se habere apostoli profitebantur, sine mysterio sunt. Nam si in panibus septem Scriptura Noui Testamenti designatur, in cuius lectione per gratiam sancti Spiritus internas mentium epulas inuenimus, quid in pisciculis quos benedicens pariter Dominus turbe iussit apponi, nisi sanctos accipimus illius temporis, per quos eadem est condita Scriptura, uel quorum ipsa Scriptura fidem, uitam et passiones continet? qui de turbulentis huius seculi fluctibus erepti ac diuina benedictione consecrati, refectionem nobis  internam, ne in huius mundi transeuntis excursu deficiamus, exemplo sue prebuere uel uite uel mortis.

Et precepit turbe ut discumberet super terram. Supra in refectione quinque panum turba super fenum uiride discumbebat, nunc ubi septem panibus reficienda est, supra terram discumbere precipitur: quia per Scripturam legis carnis desideria calcare et iubemur comprimere. Omnis enim caro fenum, et omnis gloria eius tanquam flos feni . In Nouo autem Testamento ipsam quoque terram ac facultates temporales derelinquere precipimur, uel certe, quia mons in quo turba Dominicis panibus reficiebatur, altitudinem, ut supra diximus, redemptoris  nostri significat. Ibi super fenum, hic super terram reficitur: ibi enim celsitudo Christi propter carnales homines, et Hierusalem terrenam, carnali spe et desiderio tegitur; hic autem remota omni cupiditate carnali, conuiuas Noui Testamenti spei permanentis firmamentum tanquam ipsius montis soliditas nullo feno interposito continebat.

Et accipiens iehsu septem panes et pisces, et gratias agens, fregit et dedit discipulis suis, et discipuli dederunt populo.  Dominus accipiens panes dabat discipulis suis, ut ipsi acceptos turbe apponerent, quia spiritalis dona scientie tribuens apostolis per eorum ministerium uoluit Ecclesie sue per orbem uite cibaria distribui. Quod uero fregit panes quos discipulis dedit, apertionem designat sacramentorum,  quibus ad perpetuam salutem nutriendus erat mundus. Cum enim ait ipse Dominus: Et nemo nouit Filium nisi Pater, neque Patrem quis nouit nisi Filius, et cui uoluerit Filius reuelare , quid nisi panem uite nobis per se aperiendum demonstrauit? ad cuius interiora cernenda per nos ipsos penetrare nequiuimus. Cui contra propheta miserabilem quorumdam deplorans famem aiebat: Paruuli petierunt panem, nec erat qui frangeret eis . Quod est aliis uerbis dicere: Indocti quesierunt pabula uerbi Dei quo ad uirtutem bone operationis conualescerent refici, nec erat, magistris deficientibus, qui eis Scripturarum arcana patefaceret, eosque ad uiam ueritatis institueret. Acceptis autem ad frangendum panibus Dominus gratias agit, ui et ipse quantum de  salute generis humani congaudeat, ostendat, et nos ad agendas gratias Deo informet. Cum uel terreno pane carnem, uel animam celesti, superna gratia largiente, reficimus.

Et comederunt omnes, et saturati sunt. Manducant de panibus Domini ac piscibus, et saturantur, qui audientes uerba Dei, et exempla intuentes, ad profectum uite correctionis per hec excitari atque assurgere festinant. Quibus apte congruit illud Psalmiste: Edent pauperes, et saturabuntur, et laudabunt Deum qui requirunt eum, uiuet cor eorum in seculum seculi . Quod est aperte dicere: Audient humiles uerbum Dei, et facient, et ad laudem non suam, sed superni largitoris cuncta que bene gesserunt, referent. Unde merito ad uitam interioris  hominis internam, ut pote pane uite saturati peruenient. Cui contra tardis auditoribus per prophetam exprobratur: Manducastis et non estis saturati . Manducant namque, et non saturantur, qui panem uerbi Dei audiendo degustant, sed non faciendo que audiunt, nichil ex his interne dulcedinis, quo cor ipsorum confirmetur, in uentre memorie recipiunt.

Et quod superfuit de fragmentis tulerunt septem sportas plenas. Quod turbis saturatis supererat, apostoli sustollunt, et septem sportas implent, quia sunt altiora perfectionis precepta, uel potius exhortamenta et consilia, que generalis fidelium multitudo nequit seruanda et implenda attingere; quorum  exsecutio illos proprie respicit, qui maiore sancti Spiritus gratia pleni, generalem populi Dei conuersationem mentis atque operis sublimitate transcendunt, qualibus dicitur: Si uis perfectus esse, uade, uende omnia que habes, etc. . Unde bene sporte, quibus Dominicorum sunt condita fragmenta ciborum, septem fuisse memorantur. Nam quia sporte iunco et palmarum foliis solent contexi, merito in sanctorum significatione ponuntur. Iuncus quippe super aquas nasci consueuit: palma uero uictricem ornat manum. Et iuncis uasis recte comparantur electi, cum radicem cordis, ne forte ab eternitatis amore arescat, in ipso uite fonte collocant. Assimilantur et eis que de palmarum sunt foliis contexta, cum indefectiuam eterne retributionis  memoriam puro in corde retinent. Et bene turba, quamuis reliquias Dominici prandii non caperet, manducasse tamen et saturata esse narratur: quia sunt nonnulli qui, etsi omnia sua relinquere nequeunt, neque explere hoc quod de uirginibus dicitur: Qui potest capere capiat, ceteraque huiusmodi, tamen esurientes et sitientes iustitiam saturantur, cum audiendo mandata legis Dei ad uitam perueniunt eternam.

Erant autem qui manducauerunt, quatuor millia hominum extra mulieres et paruulos.  Bene quatuor millia, ut ipso etiam numero docerent, euangelicis se pastos esse cibariis.  Hec ergo pastio de panibus quatuor et paucis pisciculis, ut supra diximus, ad sacramentum et gratiam pertinet Ecclesie  et Noui Testamenti. Que notissima illa septenaria sancti Spiritus operatione cognoscitur. Et ideo non hic duo pisces fuisse scribuntur, sicut in ueteri lege, ubi duo soli ungebantur, rex et sacerdos; sed pauci pisces, id est, qui primi Domino Iesu Christo crediderunt, et in eius nomen uncti sunt, et missi ad predicationem Euangelii, et ad sustinendum turbulentum mare huius seculi, ut pro ipso magno pisce, id est, pro Christo legatione fungerentur, sicut apostolus dicit Paulus. Neque in ipsa turba quinque millia hominum fuerunt, sicut illic, ubi carnales legem accipientes, id est, quinque carnis sensibus dediti significantur, propter quatuor animi uirtutes, quibus in hac uita spiritaliter uiuitur, prudentiam, temperantiam, fortitudinem, iustitiam, quarum  prima est cognitio rerum appetendarum et fugiendarum; secunda refrenatio cupiditatis, ab his que temporaliter delectant; tertia firmitas animi aduersus ea que temporaliter molesta sunt; quarta que per ceteras omnes diffunditur dilectio Dei et proximi: sane et ibi quinque millia, et hic quatuor millia, exceptis pueris et mulieribus, fuisse memorantur. Quod mihi uidetur ad hoc pertinere, ut intelligamus, et in populo ueteris Testamenti fuisse quosdam infirmos ad implendam iustitiam, que secundum legem est, in qua iustitia se apostolus Paulus sine querela conuersatum dicit fuisse. Item alios infirmos, qui facile seducerentur in cultum idolorum. Que duo genera, id est, infirmitates  et errores, mulierum et puerorum nominibus figurata sunt. Infirmus est enim sexus mulierum, et facilis ad lusum pueritia. Quid autem lusui puerili tam simile quam idola colere? Quando et Apostolus ad hoc retulit hoc genus superstitionis, cum ait: Neque idolis seruiamus, quemadmodum quidam eorum, sicut scriptum est: Sedit populus manducare, et bibere, et surrexerunt ludere . Mulieribus ergo similes erant, qui in laboribus exspectationis, quousque ad promissa Dei peruenirent, non uiriliter perseuerantes, tentauerunt Deum; pueris autem, qui sederunt manducare et bibere, et surrexerunt ludere. Non solum uero ibi, sed etiam populo Noui Testamenti, qui non perdurant occurrere in uirum perfectum, uel infirmitate uirium, uel mentis leuitate  mulieribus et pueris comparandi sunt. Nam illis dicitur: Si tamen initium substantie eius usque in finem firmum retineamus . Illis autem: Nolite, pueri, effici sensibus, sed malitia infantes estote, ut sensibus perfecti sitis . Et ideo neque in uetere, neque in Nouo Testamento tales admittuntur ad numerum, sed siue ibi quinque millia, siue hic quatuor millia, exceptis mulieribus et pueris, fuisse dicuntur.

Et dimissa turba ascendit in nauiculam, et uenit in fines Magedan. In Marco autem ita scriptum est: Et statim ascendens nauem cum discipulis suis, uenit in partes Dalmanutha . Non autem dubitandum est eumdem locum esse sub utroque nomine.  Nam plerique codices etiam secundum  Marcum non habent nisi Magedan. Est autem Magedana regio circa Gerasan, interpretaturque Mageda poma eius, siue nuntia.  Mystice significans hortum illum, de quo sponsus in Cantico canticorum dicit: Hortus conclusus, soror mea sponsa , ubi gignuntur poma uirtutum, ubique rite nuntiatur nomen Domini. Quia tota die et non tota nocte custodes murorum eius non tacebunt laudare nomen Domini . Refectis ergo turbis ascendens in nauiculam Dominus uenit in fines Magedan, ut nos doceret postquam turbe pabutum uerbi foris ministrauerimus, intus ob custodiam cordis redire non negligamus, ut suaui uirtutum reficiamur cibo, et intra cubiculum nostrum clauso ostio Patrem celestem adoremus.



CAPUT XuI. De cauendo fermento Phariseorum. De confessione Petri, et eo increpito ne scandalo sit, etc.

[I.] Et accesserunt ad eum Pharisei et Sadducei, tentantes, et rogauerunt eum, ut signum de celo offeret eis.  Signum de celo querunt, ut qui multa hominum millia secundo paucis de panibus satiauit, nunc in exemplum Moysi manna celitus misso, et per omnia passim disperso populum omnem multo tempore reficiat. Quod in Euangelio Ioannis post edulium panum turbas ab eo quesisse legimus, dicentes: Quod ergo tu facis signum, ut uideamus, et credamus tibi quid operaris? Patres nostri  manna manducauerunt in desorto: sicut scriptum est: Panem de celo dedit eis manducare .

At ille respondens ait illis: Facto uespere dicitis: Serenum erit, rubicundum est enim celum; et mane: Hodie tempestas, rutilat enim triste celum. Faciem ergo celi diiudicare nostis, signa autem temporum non potestis.  Secundum historiam autem sensus iste manifestus est, quod ex elementorum ordine atque consonantia possint et sereni et pluuii dies prenosci. Scribe autem et Pharisei, qui uidebantur esse legis doctores, ex prophetarum uaticinatione non poterant intelligere Saluatoris aduentum.  Spiritaliter autem quod dixit Dominus, Facto uespere dicitis serenum erit, rubicundum est enim celum significat, quod per sanguinem passionis Christi  in primo aduentu indulgentia peccatorum datur. Et mane: Hodie tempestas, rubet enim cum tristitia celum, significat quod secundo aduentu igne precedente uenturus est. Faciem enim celi iudicare nostis, signa autem temporum non potestis. Signa temporum dixit de aduentu suo, uel passione, cui simile est roseum celum uespere; et item de tribulatione ante aduentum suum futurum, cui simile est mane roseum cum tristitia celum.

Generatio mala et adultera signum querit, et signum non dabitur ei, nisi signum Ione.  Non ergo datur signum generationi illi, id est, tentantium Dominum et resultantium uerbis eius; tale utique signum, quale tentantes querebant, id est, de celo: quibus tamen multa celestia dabat in  terra. Ceterum generationi querentium Dominum, requirentium faciem Dei Iacob, signum de celo ostendebat, quando cernentibus apostolis ascendit in celum, quando misso desuper Spiritu primitiuam impleuit Ecclesiam, quando ad impositionem manus apostolorum in Samaria, Cesarea, Epheso, aliisque urbibus ac locis plurimis, gratiam de celo Spiritus sancti credentibus ministrauit.  Quid autem signum Ione sibi uelit, iam supra dictum est.

Et relictis illis abiit. Relictis scribis et Phariseis, quibus dixerat: Generatio mala et adultera signum querit, et signum non dabitur ei, nisi signum Ione, recte abiit trans fretum, et gentium secutus est populus.

Et cum uenissent discipuli trans fretum, obliti sunt  panes accipere. Querat aliquis, et dicat: Quomodo panes non habebant, qui statim impletis septem sportis ascenderunt nauiculam, et uenerunt in fines Magedan, ibique audiunt nauigantes, quod cauere debeant a fermento Phariseorum et Sadduceorum? Sed Scriptura testatur, quod obliti sint eos secum tollere.  Quod autem nauigaturi trans fretum obliti sunt uiaticum sumere secum, indicium est quam modicam carnis curam haberent in reliquis; quibus ipsa reficiendi corporis necessitas, que naturaliter cunctis mortalibus inest, intentione Dominici comitatus mente excesserat. Unus uero panis, quem secum habebant in naui, mystice ipsum panem uite, Dominum uidelicet Saluatorem, designat, cuius  amore, quia semper intus reficiebantur in corde, minus de terreno pane, quo corpus pasci solet, curabant.

Qui dixit illis: Intuemini et cauete a fermento Phariseorum et Sadduceorum. In Marco ita scriptum est: uidete, cauete a fermento Phariseorum, et fermento Herodis . Fermentum Phariseorum est decreta legis diuine traditionibus hominum postponere; uel certe legem uerbis predicare, factis impugnare. Fermentum eorum est Dominum tentare, nec doctrine eius aut operibus credere, sed insultando alia, quibus credere debeant, petere. Fermentum Herodis est adulterium, homicidium, temeritas iurandi, simulatio religionis, et quod omnium est caput et origo scelerum, odium ac persecutio in  Christum et precursorem eius, preconemque primum regni celestis. A quo utrorumque fermento etiam Apostolus nos prohibens ait: Itaque epulemur non in fermento ueteri, neque in fermento malitie et nequitie, sed in azymis sinceritatis et ueritatis .

At illi cogitabant inter se, dicentes: Quia panes non accepimus. Sciens autem iehsu dixit: Quid cogitatis inter uos, modice fidei, quia panes non habetis? Nondum intelligitis, neque recordamini quinque panum, et quinque millia hominum, et quot cophinos sumpsistis? Neque septem panum, et quatuor millia hominum, et quot sportas sumpsistis? Quare non intelligitis quia non de pane dixi uobis: Cauete a fermento Phariseorum et Sadduceorum? Per occasionem  precepti, quod Saluator iusserat, dicens, Cauete a fermento Phariseorum et a fermento Herodis, docet eos quid significent quinque panes, et septem, siue pisculi, aut quinque millia hominum, et quatuor, que pasta sunt in eremo. Quod licet signorum magnitudo perspicua sit, tamen aliud spiritali intelligentia demonstretur. Si enim fermentum Phariseorum et Sadduceorum et fermentum Herodis non corporalem panem, sed traditiones peruersas et heretica significat dogmata, quare et cibi, quibus nutritus est populus Dei, non ueram doctrinam integramque significent? Istiusmodi fermentum, quod omni ratione uitandum est, habuit Marcion, et ualentinus, et omnes heretici. Fermentum hanc uim habet, ut si farine mistum fuerit, quod paruum  uidebatur, crescat in maius et ad saporem suum uniuersam conspersionem trahat. Ita et doctrina heretica, si uel modicam scintillam in tuum pectus iecerit, in breui ingens flamma succrescet, et totam hominis possessionem ad se trahet. Hoc est de quo et Apostolus loquitur: Modicum fermentum totam massam corrumpit .

Tunc intellexerunt quia non dixerit cauendum a fermento panum, sed a doctrina Phariseorum et Sadduceorum.  Quod eis utile erat persuasit, quod nociuum uitare iussit. Doctrina enim superstitiosa, et heretica, grauat magis quam adiuuat: mergit, et non erigit. A bono ergo magistro discipuli instructi intellexerunt in fermento seductionem  Phariseorum et Sadduceorum, imo omnium hereticorum qui contraria sapiunt ueritati, expressam uitandam esse. Quam et omnino ipsi uitauerunt, et nobis fugiendam esse censuerunt. Post hec sequitur Mattheus, et dicit:

[II.] uenit autem iehsu in partes Cesaree Philippi. Philippus iste est frater Herodis, de quo iam supra diximus, tetrarcha Ituree et Trachonitidis regionis, qui in honorem Tiberii Cesaris, Cesaream Philippi, que nunc Paneas dicitur, appellauit. Et est in prouincia Phenicis imitatus Herodem patrem, qui in honorem Augusti Cesaris appellauit Cesaream, que prius Turris Stratonis uocabatur, et ex nomine eius filie Lubiadem trans Iordanem exstruxit. Iste locus est Cesaree Philippi, ubi Iordanis oritur ad radices  Libani, et habet duos fontes, unum nomine Ior, et alterum Dan, qui simul misti Iordanis nomen efficiunt.

Et interrogabat discipulos suos, dicens: Quem dicunt homines esse filium hominis? Non dixit: Quem me dicunt homines esse, sed filium hominis, ne iactanter de se querere uideretur. Et nota quod ubicunque scriptum est in ueteri Testamento filius hominis, in Hebreo positum sit filius Adam; illudque quod in psalmo legimus: Filii hominum usquequo graui corde , in Hebreo dicitur, filii Adam. Pulchre autem interrogabat: Quem dicunt homines esse filium hominis? Quia qui de filio hominis loquuntur, homines sunt. Qui uero diuinitatem eius intelligunt, non homines, sed dii appellantur.

 Et illi dixerunt: Alii Ioannem Baptistam, alii autem Eliam, alii uero Ieremiam, aut unum ex prophetis. Miror quosdam interpretes errorem inquirere singulorum, et disputationem longissimam texere, quare Dominum nostrum Iesum Christum, alii Ioannem putauerunt, alii Eliam, alii Ieremiam, aut ex prophetis unum, cum sic errare potuerunt in Elia, aut in Ieremia, quomodo Herodes errauit in Ioanne, dicens: Quem ego decollaui Ioannem, ipse surrexit a mortuis, et ideo uirtutes operantur in eo .

uos autem quem me esse dicitis?  Non autem quasi nesciens sententiam de se uel discipulorum, uel extraneorum inquirit, sed ideo discipulos, quid de se sentiant, interrogat, ut confessionem recte  fidei illorum digna mercede remuneret. Ideo quid alii de se sentiant, inquirit, ut expositis primo sententiis errantium, discipuli probarentur ueritatem sue confessionis, non de opinione uulgata, sed de ipso percepisse Dominice reuelationis arcano.  uos, inquit, quem me esse dicitis? Quasi ab hominum generalitate illos sequestrans, et deos ac Dei filios per adoptionem iam factos insinuans, iuxta illud Psalmiste: Ego dixi: Dii estis, et filii Excelsi omnes .

Respondens Simon Petrus dixit: Tu es Christus Filius Dei uiui. Licet ceteri apostoli sciant, Petrus tamen respondit pro ceteris. Complexus est itaque omnia, qui et naturam et nomen expressit, in quo  summa uirtutum est, Deum uiuum appellat ad distinctionem falsorum deorum, quos uario delusa errore gentilitas uel de mortuis sibi homiuibus instituit, uel maiore dementia de insensibili materia, quos adoraret, creauit. De quibus canitur in psalmo: Simulacra gentium, argentum et aurum, opera manuum hominum, os habent, et non loquuntur, etc. . Notandum autem quam miranda distinctione sit factum, ut cum de utraque eiusdem Domini et Saluatoris nostri natura ab ipso Domino, et a fideli eius discipulo esset proferenda sententia, Dominus ipse humilitatem assumpte humanitatis profiteatur, discipulus excellentiam diuine eternitatis ostendat. Dominus de se quod minus est, discipulus de Domino intimat quod maius est; Dominus  de se quod factus est propter nos, discipulus declarat de Domino quod ipse est qui fecit nos. Sicut et in Euangelio Dominus multo crebrius se filium hominis quam Filium Dei appellare consueuit, ut nos admoneret dispensationis quam pro nobis suscepit. Sed nos necesse est tanto humilius diuinitatis eius alta uenerari, quanto illum meminimus pro nostra exaltatione ad humanitatis infima descendisse.

Respondens autem iehsu dixit ei: Beatus est Simon Bariona, quia caro et sanguis non reuelauit tibi, sed Pater meus qui in celis est. Bariona Syriace, Latine dicitur filius columbe. Recte uocatur apostolus Petrus filius columbe, quia uidelicet columba multum simplex est animal, et ipse prudenti ac pia simplicitate  Dominum sequebatur, memor illius precepti quod cum suis condiscipulis ab eodem magistro simplicitatis et ueritatis accepit: Estote prudentes sicut serpentes, et simplices sicut columbe. uel certe, quia Spiritus sanctus super Dominum in columbe specie descendit, recte filius columbe nuncupatur, qui spiritali gratia plenus exstitisse monstratur. Et iusta satis laude dilectorem confessoremque suum Dominus remunerat, cum eum sancti Spiritus filium esse testatur, a quo ipse Dei uiui Filius asseueratur, quamuis hoc ipsum multum dissimiliter fieri nullus fidelium dubitet. Dominus enim Christus Filius Dei per naturam, Petrus sicut et ceteri electi filius sancti Spiritus est per gratiam. Christus Filius Dei, quia de ipso natus est, Petrus filius Spiritus sancti, quia de  ipso renatus est. Christus Filius Dei ante tempora; ipse est enim Dei uirtus et Dei sapientia, que dicit: Dominus possedit me in initio uiarum suarum, antequam quidquam faceret a principio ; Petrus filius Spiritus sancti ex eo tempore quo ab ipso illuminatus gratiam diuine cognitionis accepit. Et quia una uoluntas eadem est operatio sancte Trinitatis, recte cum dixisset. Beatus est Simon Bariona, id est, fili gratie spiritalis, protinus adiunxit: Quia caro et sanguis non reuelauit tibi, sed Pater meus qui in celis est. Pater quippe filio columbe reuelauit, quia una est gratia Patris, et Spiritus sancti, eadem quoque et Filii; quia una est uoluntas et operatio Patris, et Filii, et Spiritus sancti. Et propterea conuenienter  dicitur. Quia Pater qui in celis est reuelauerit filio columbe mysterium fidei, quod hoc caro et sanguis reuelare nequibat. Caro autem et sanguis recte intelliguntur homines sapientia carnis inflati, columbine simplicitatis nescii ideoque a sapientia Spiritus commode auersi, de quibus supra dictum est, quia Christum non intelligentes alii Ioannem Baptistam, alii autem Eliam, alii uero Ieremiam, aut unum ex prophetis esse dicerent, de quibus dicit Apostolus: Carnalis autem homo non percipit ea que sunt Spiritus sancti .

Et ego dico tibi: Quia tu es Petrus, et super hanc petram edificabo Ecclesiam meam.  Ac si diceret: Quia tu mihi dixisti: Tu es Christus Filius Dei uiui, et ego dico tibi non sermone casso et nullum habente  opus, sed dico tibi, quia meum dixisse fecisse est: Quia tu es Petrus, et super hanc petram edificabo Ecclesiam meam. Sicut ipse lumen apostolis donauit, ut lumen mundi appellentur, ceteraque ex Domino sortiti uocabula sunt, ita et Simoni, qui credebat in petram Christum, Petri largitus est nomen.  Ac secundum metaphoram petre recte dicitur ei: Aedificabo Ecclesiam meam super te, quia illi uidelicet firma hac tenaci mente adhesit, de quo scriptum est: Petra autem erat Christus . Et super hanc petram, id est, super Dominum Saluatorem, qui fideli suo cognitori, amatori, confessori participium sui nominis donauit, ut scilicet a petra Petrus uocaretur, edificatur Ecclesia, quia non nisi per fidem et dilectionem Christi, per susceptionem  sacramentorum Christi, per obseruantiam mandatorum Christi, ad sortem electorum et eternam pertingitur uitam, Apostolo attestante, qui ait: Fundamentum enim nemo aliud potest ponere preter id quod positum est, qui est iehsu Christus .

Et porte inferni non preualebunt aduersus eam. Ego portas inferni uitia reor atque peccata, uel certe hereticorum doctrinas, per quas illecti homines ducuntur ad tartarum. Nemo itaque putet de morte dici, quod apostoli conditioni mortis subiecti non fuerint. Porte quoque inferi, et tormenta, et blandimenta sunt persecutorum, que infirmos quosque deterrendo et emolliendo a stabilitate fidei introitum eis eterne mortis aperiunt. Sed et praua infidelium opera ineptaque colloquia porte utique sunt inferi in quantum  suis uel auctoribus, uel sequacibus, iter perditionis ostendunt. Nam et fides sine operibus mortua est in semetipsa, et corrumpunt mores bonos colloquia praua. Multe itaque sunt porte inferi, sed harum nulla Ecclesie, que super petram fundata est, preualet; quia qui fidem Christi intimo cordis amore perceperit, omne quidquid exterius periculi tentantis ingruerit, facillime contemnit. At quicunque credentium fidem uel opere uel negatione deprauatus prodidit, non hic super petram, Domino cooperante, domum sue professionis edificasse, sed iuxta alterius loci parabolam, super arenam sine fundamento posuisse credendus est : hoc est, non simplici ac uera intentione Christum sequi, sed terrenam  quamlibet fragilemque ob causam habitum pretendisse Christiani. Sequitur:

Et dabo tibi claues regni celorum. Qui regem celorum maiori pre ceteris deuotione confessus est, merito pre ceteris ipse collatis clauibus regni celestis donatus est, ut constaret omnibus, quia absque ea confessione, ac fide, regnum celorum nullus potest intrare. Claues autem regni celorum ipsam discernendi scientiam potentiamque nominat, qua dignos recipere in regnum, indignos secludere deberet a regno.

Et quodcunque ligaueris super terram, erit ligatum et in celis, et quodcunque solueris super terram, erit solutum et in celis. Que soluendi ac ligandi potestas, quamuis soli Petro data uideatur a Domino, absque  ulla tamen dubietate noscendum est quod et ceteris apostolis datur, ipso teste, qui post passionis, resurrectionisque sue triumphum apparens, eis insufflauit et dixit omnibus: Accipite Spiritum sanctum; quorum remiseritis peccata, remittentur eis, et quorum retinueritis, retenta sunt . Nec non etiam nunc in episcopis ac presbyteris omnibus Ecclesie officium idem committitur, ut uidelicet agnitis peccantium causis, quoscunque humiles ac uere penitentes aspexerit, hos iam a timore perpetue mortis miserans absoluat; quos uero in peccatis que egerint persistere cognouerit, illos perennibus suppliciis obligandos insinuet. Omni igitur electorum Ecclesie, ut diximus, iuxta modum culparum uel penitentie, ligandi ac soluendi datur auctoritas. Sed ideo beatus  Petrus, qui Christum bona fide confessus, uero est amore secutus, specialiter claues regni celorum et principatum iudiciarie potestatis accepit, ut omnes per orbem credentes intelligant, quod quicunque ab unitate fidei uel societatis illius quolibet modo semetipsos segregant, tales nec uinculis peccatorum absolui, nec ianuam possint regni celestis ingredi.  Istum tamen locum quidam episcoporum et presbyterorum non intelligentes, aliquid sibi de Phariseorum assumunt supercilio, ut uel damnent innocentes, uel soluere noxios arbitrentur, cum apud Deum non sententia sacerdotum, sed reorum uita queratur. Legimus in Leuitico de leprosis, ubi iubentur ut se ostendant sacerdotibus ut si lepram habuerint, tunc a sacerdote immundi fiant, non quo  sacerdotes leprosos faciant et immundos, sed quo habeant notitiam leprosi et non leprosi, et possint discernere qui mundus et qui immundus sit. Quomodo ergo ibi leprosum sacerdos immundum facit, sic et hic alligat uel soluit episcopus et presbyter, non eos qui insontes sunt uel innoxii, sed pro officio suo cum peccatorum audierit uarietates, scit qui ligandus sit, qui soluendus.

Tunc precepit discipulis suis, ut nemini dicerent, quia ipse esset iehsu Christus.  Supra mittens discipulos suos ad predicandum iusserat eis, ut annuntiarent aduentum suum, hic precepit ne dicant esse Iesum. Mihi uidetur aliud esse Christum predicare, aliud Iesum Christum. Christus commune dignitatis  est nomen, iehsu proprium uocabulum Saluatoris. Potest autem fieri, ut idcirco ante passionem suam et resurrectionem se noluerit predicari, ut completo postea sanguinis sacramento opportunius apostolis diceret: Euntes docete omnes gentes, et reliqua. Quod ne quis putet nostre esse tantum intelligentie, et non sensus Euangelici, que sequuntur, causas prohibite tum predicationis exponunt.

[III.] Exinde cepit iehsu ostendere discipulis suis, quia oportet eum ire Hierosolymam, et multa pati a senioribus, principibus sacerdotum, et scribis, et occidi, et tertia die resurgere. Est autem sensus: Tunc me predicate, cum ista passus fuero, quia non prodest Christum publice predicare, et eius uulgare in populis maiestatem, quem post paululum flagellatum  uisuri sint et crucifixum. Multa pati a senioribus, et scribis, et principibus sacerdotum. Et nunc iehsu multa patitur ab his qui rursum sibi crucifigunt Filium Dei. Et cum seniores putentur in Ecclesia, et principes sacerdotum, simplicem sequentes litteram, occidunt Filium Dei, quia totum sentitur in Spiritu.

Et assumens eum Petrus cepit increpare illum, dicens: Absit a te, Domine, non erit tibi hoc. Qui conuersus dixit Petro: uade post me, Satana; scandalum es mihi, quia non sapis ea que Dei sunt, sed ea que hominum. Sepe diximus nimii ardoris amorisque quam maximi fuisse Petrum in Dominum Saluatorem. Quia ergo post confessionem suam, qua dixerat: Tu es Christus Filius Dei uiui; et premium  Saluatoris quod audierat: Beatus es, Simon Bariona, quia caro et sanguis non reuelauit tibi, sed Pater meus qui in celis est, repente audit a Domino oportere ire Hierosolymam, ibique multa pati a senioribus, et scribis, et principibus sacerdotum, et occidi, et tertio die resurgere. Non uult destrui confessionem suam, nec putat fieri posse, ut Dei Filius occidatur. Assumit itaque eum in affectum suum, uel separatim ducit, ne presentibus ceteris condiscipulis magistrum uideatur arguere, et cepit increpare illum amantis affectu, et optantis dicere: Absit a te, Domine; uel ut melius habetur in Greco: Propitius esto tibi, Domine, non erit istud, id est, non potest, nec recipiunt aures mee, ut Dei Filius occidendus sit. Ad quem Dominus conuersus ait: uade retro  post me, Satana, scandalum mihi es. Satanas interpretatur aduersarius, siue contrarius, quia contraria, inquit, loqueris uoluntati mee, debes aduersarius appellari. Multi putant quod non Petrus correptus sit, sed aduersarius spiritus, qui hec dicere apostolo suggerebat. Sed mihi error apostolicus ex pietatis affectu ueniens, nunquam incentiuum uidebitur diaboli. uade retro, Satana; diabolo dicitur: uade retro. Petrus audit: uade retro me, id est, sequere sententiam meam, quia non sapis ea que Dei sunt, sed que hominum. Mee uoluntatis est et Patris, cuius ueni facere uoluntatem, ut pro hominum salute moriar. Tu tuam tantum desiderans uoluntatem non uis granum tritici in terram cadere, ut multos fructus afferat.  Prudens lector inquirat, quomodo post tantam beatitudinem: Beatus es, Simon Bariona; et Tu es Petrus, et super hanc petram edificabo Ecclesiam meam, et porte inferni non preualebunt aduersus eam; et, Tibi dabo claues regni celorum, et quod ligaueris super terram, et solueris, erit ligatum et solutum in celo: Nunc autem uade retro me, Satana, scandalum mihi es; aut que sit tam repentina conuersio, ut post tanta premia Satanas retro dicatur. Sed consideret qui hoc querit, illam benedictionem ac beatitudinem, ac potestatem, et edificationem super eum Ecclesie in futuro promissam, non in presenti datam; Aedificabo, inquit, super te Ecclesiam, et porte inferni non preualebunt aduersus eam, et tibi dabo claues regni celorum. Omnia de futuro: que  si statim dedisset ei, nunquam in eo praue confessionis error inueniret locum.

Tunc iehsu dixit discipulis suis: Si quis uult post me uenire, abneget semetipsum.  Postquam discipulis mysterium sue passionis et resurrectionis ostendit, hortatur eos ad sequendum sue passionis exemplum. Et omnibus quidem propter se tribulationem perpessis salutem in futuro promittit animarum; non tamen omnibus, uerum perfectioribus, quanta ipse passurus et quod a mortuis esset resurrecturus aperuit. Si quis uult, inquit, post me sequi, deneget seipsum.  Tunc autem nos ipsos abnegamus, cum uitamus quod per uetustatem fuimus, et ad hoc nitimur quo per nouitatem uocamur. Pensemus quomodo se Paulus abnegauerat, qui dicebat:  uiuo autem iam non ego : exstinctus quippe fuerat seuus ille persecutor, et uiuere cepit predicator pius. Si enim ipse esset, pius profecto non esset; sed qui se uiuere denegat, dicat unde est quod sancta uerba per doctrinam ueritatis clamat. Protinus subdit: uiuit uero in me Christus; ac si aperte dicat: Ego quidem a memetipso exstinctus sum, quia carnaliter non uiuo, sed tamen essentialiter mortuus non sum, quia in Christo spiritaliter uiuo. Dicat ergo ueritas, dicat: Si quis uult post me sequi, deneget seipsum; quia nisi quis a semetipso deficiat, ad eum qui super ipsum est non appropinquat; nec ualet apprehendere quod ultra ipsum est, si nescierit mactare quod est. Sed iam qui se a uitiis abnegat, exquirende eius uirtutes sunt in quibus crescat. Nam  cum dictum est: Si quis uult post me sequi, abneget seipsum, protinus adiungitur:

Et tollat crucem suam, et sequatur me. Duobus etenim modis crux tollitur, cum aut per abstinentiam afficitur corpus, aut per compassionem proximi affligitur animus. Pensemus qualiter utroque modo Paulus crucem suam tulerat, qui dicebat: Castigo corpus meum, et in seruitutem redigo, ne forte aliis predicans ipse reprobus efficiar . Ecce in afflictione corporis audiuimus crucem carnis, nunc in compassione proximi audiamus crucem mentis. Ait autem: Quis infirmatur, et ego non infirmor? Quis scandalizatur, et ego non uror?  Perfectus quippe predicator, ut exemplum daret  abstinentie, crucem portabat in corpore; et quia in se trahebat damna infirmitatis aliene, crucem portabat in corde.

Qui enim uoluerit animam suam saluam facere, perdet eam; qui autem perdiderit animam suam propter me, inueniet eam.  Magna et mira sententia, quemadmodum sunt hominis in animam suam amor ut pereat, odium ne pereat, si male amaueris, tunc odisti, si bene oderis, tunc amasti.  Felices qui oderunt custodiendo, ne pereant amando. Sic dicitur fideli: Qui uoluerit animam suam saluam facere, perdet eam; qui autem perdiderit animam suam propter me, saluam eam faciet. Ac si agricole dicatur: Frumentum si seruas, perdis; si seminas, renouas. Quis enim nesciat quod frumentum, cum  in semine mittitur, perit ob oculis, in terra deficit; sed unde putrescit in puluere, uiridescit in renouatione. Quia uero sancta Ecclesia aliud tempus habet persecutionis atque aliud pacis, Redemptor noster ipsa eius tempora designauit in preceptis. Nam persecutionis tempore ponenda est anima, pacis autem tempore ea que amplius dominari possunt frangenda sunt desideria terrena. Unde et nunc dicitur:

Quid enim prodest homini, si uniuersum mundum lucretur, anime uero sue detrimentum patiatur? Cum persecutio ab aduersariis deest, ualde uigilantius cor custodiendum est. Nam pacis tempore, quia licet uiuere, libet etiam ambire. Plerumque autem et auaritiam uincimus, sed adhuc obstat quod uias rectitudinis  minori tenemus custodia perfectionis. Nam sepe labentia cuncta despicimus, sed tamen adhuc humane uerecundie usu prepedimur, ut rectitudinem, quam seruamus in mente, nondum exprimere ualeamus in uoce. Et tanto Dei faciem ad iustitie defensionem negligamus, quanto humanas facies contra iustitiam ueremur. Sed ualde cauendum est, ne per auaritiam pecuniariam, siue per timorem mortis, atque amorem corporalis uite, salutem animarum querere negligamus; quia nichil proderit temporalia lucrifacere, si perdantur eterna. Unde et subditur:

Aut quam dabit homo commutationem pro anima sua?  Pro Isrel datur commutatio Aegyptus, Aethiopia, et pro anima humana illa sola retributio  quam Psalmista canit: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .

Filius enim hominis uenturus est in gloria Patris sui cum angelis suis. Quia qui in hominis natura minor est Patre, ipse unitate unius eiusdemque est glorie cum Patre.

Et tunc reddet unicuique secundum opera eius. Petrus predicatione mortis Dominice scandalizatus sententia Domini fuerat increpatus, prouocatis discipulis suis ut abnegent se, et tollant crucem suam, et morientium animo magistrum sequerentur. Grandis terror audientium, et qui possit principi apostolorum, etiam aliis apostolis metum iniicere.  Idcirco tristibus leta succedunt, et dicit: Filius hominis uenturus est in gloria Patris sui cum angelis suis. Times mortem? Audi gloriam triumphantis. uereris crucem? Ausculta angelorum ministeria. Et tunc, inquit, reddet unicuique secundum opera eius. Non est distinctio Iudei et ethnici; uiri et mulieris; pauperum et diuitum, ubi non persone, sed opera considerantur.

Amen dico uobis, sunt quidam de hic stantibus qui non gustabunt mortem, donec uideant Filium hominis uenientem in regno suo.  Regnum Dei in quo Filius Dei idem qui et Filius hominis regnat hoc loco presens Ecclesia uocatur. Et quia nonnulli ex discipulis usque adeo uicturi in corpore erant, ut Ecclesiam Dei constructam conspicerent et contra mundi  huius gloriam per auctoris sui potentiam erectam, consolatoria promissione nunc dicitur: Sunt quidam de hic stantibus, qui non gustabunt mortem, donec uideant Filium hominis uenientem in regno suo, id est, ostendentem potentiam suam. Sed cum tanta Dominus subeunde mortis precepta ederet, quid necessarium fuit, ut ad hanc subito promissionem ueniret? Quod si subtiliter attendamus, quanta dispensatione pietatis agatur agnoscimus. Discipulis enim rudibus etiam de presenti uita aliquid promittendum fuit, ut possent robustius in futura solidari. Sic Isrelitico populo ex Aegypti terra liberando repromissionis terra promittitur, et dum uocandus esset ad dona celestia, terrenis promissionibus suadetur. Unde recte quoque per Psalmistam dicitur: Dedit eis regiones  gentium, et labores populorum possederunt, ut custodiant iustificationes eius, et legem eius exquirant . Sic ergo hoc loco rudibus discipulis ueritas loquens, uidendum regnum Dei promittit in terra, ut hoc ab eis fidelibus in celo presumatur. Quod si regnum Dei in hac sententia futuram in celis beatitudinem uelimus accipere, et hoc quidem de astantibus non post multos dies in monte uiderunt. Quod pia utique prouisione factum est, ut contemplatione semper manentis gaudii, tametsi raptim atque ad breue momentum delibata, fortius instantia seculi transeuntis aduersa tolerarent. Decentissimo sane uerbo sanctos mortem gustare testatur; a quibus nimirum mors corporis quasi libando gustatur, uita uero anime ueraciter possidendo tenetur.



CAPUT XuII. In monte transfiguratur Dominus coram discipulis, et Elia et Moyse. Lunaticum curat. Petro iubet pro se et illo dare censum.

[I.] Et post dies sex assumpsit iehsu Petrum, et Ioannem, et Iacobum, fratrem eius, et ducit illos in montem excelsum seorsum. In Euangelio Luce ita scriptum est: Factum est post hec uerba fere dies octo, et assumpsit Petrum, et Iacobum, et Ioannem, et ascendit in montem ut oraret, etc. . Hinc queritur, quomodo post dies sex assumpserit eos, et, duxerit in montem excelsum seorsum, quod Mattheus Marcusque testantur, cum Lucas euangelista  ponat octonarium numerum. Sed facilis responsio est: quia hic medii ponuntur dies, ibi primus quo Dominus hec promisit, et extremus, quo sua promissa compleuit, additur. Ideoque Lucas non post dies octo, sed temperatius, fere dies octo ponit. Et in ratione mystica illic post sex mundi etates sanctis ab omni labore quiescendum: hic uero tempore octauo designat esse resurgendum. Unde pulchre et sextus psalmus pro octauo scribitur, cuius initium est: Domine, ne in ira tua arguas me. Quia nimirum per sex etates, quibus operari licet, precibus est insistendum, ne in octauo retributionis tempore a iudice corripiamur irato: quod et ipse Dominus hoc loco uoluit nos ostenso sue orationis exemplo docere. De quo secundum Lucam dicitur: Quia ascendit  in montem ut oraret. In montem namque oraturus, et sic transfiguraturus ascendit, ut ostendat eos qui fructum resurrectionis exspectant, qui regem in decore suo uidere desiderant, mente in excelsis habitare, et continuis precibus incumbere debere. Tres solummodo secum discipulos ducit, uel quia multi sunt uocati, pauci uero electi, uel quia hi, qui nunc fidem qua imbuti sunt sancte Trinitatis incorrupta mente seruauerunt, tunc eterna eius merentur uisione letari. Et bene cum diceret: Quia ducit eos in montem excelsum, addidit seorsum: quia iusti, et nunc cum prauorum uitiis premuntur, animo tamen sunt toto atque intentione fidei separati ab illis, et in futuro funditus seorsum abducuntur ab eis. Cum abscondit eos in abdito uultus sui, a conturbatione  hominum.

Et transfiguratus est ante eos.  Quod autem dicit: Et transfiguratus est ante eos, nemo putet pristinam eum formam et faciem perdidisse, et amisisse corporis ueritatem, et assumpsisse corpus uel spiritale, uel ereum. Transfiguratus Saluator non substantiam uere carnis amisit, sed gloriam future uel sue, uel nostre resurrectionis ostendit; qui qualis tunc apostolis apparuit, talis post iudicium cunctis apparebit electis. Nam in ipso tempore iudicandi, et bonis simul et malis in forma serui uidebitur, ut uidelicet impii quem spreuere, Iudei quem negauere, milites quem crucifixere, Pilatus Herodesque quem iudicauere, queant agnoscere iudicem.

Et resplenduit facies eius sicut sol, uestimenta autem  eius facta sunt alba sicut nix.  Et hic in exemplum future clarificationis ipsius resplenduit facies eius sicut sol; non quia Domini et sanctorum eius equalis possit esse claritas et gloria, cum et de eisdem sanctis dicat Apostolus: Stella autem a stella differt in claritate , sic et resurrectio mortuorum; sed quia nichil sole clarius uidere nouimus, non solum Domini, sed et sanctorum in resurrectione gloria solis aspectui comparatur, quia clarius sole aliquid, unde exemplum daret hominibus, minime potuit inueniri. uestimenta autem Domini, recte sancti eius accipiuntur, teste Apostolo qui ait: Quicunque ergo in Christo baptizati estis, Christum induistis . Que uidelicet uestimenta Domino  in terris consistente despecta aliorumque similia uidebantur, sed ipso montem petente nouo candore refulgent: quia nunc quidem filii Dei sumus, sed nondum apparuit quid erimus; scimus, quia cum apparuerit, similes ei erimus: uidebimus enim eum sicuti est . Unde bene de eisdem uestimentis per Marcum dicitur: Quia facta sunt splendentia, candida nimis uelut nix, qualia fullo super terram non potest candida facere . Nam quia ille hoc loco intelligendus est fullo, quem penitens Psalmista ita precatur: Amplius laua me ab iniustitia mea, et a delicto meo munda me , non potest fidelibus suis in terra dare claritatem, que eos conseruata manet in celis. Siue aliter: Nemo est qui sine attactu alicuius peccati uiuere possit super terram.  Sed quod fullo, id est, doctor animarum, seu mundator aliquis sui corporis eximius super terram non potest, Dominus faciet in celo, emundans Ecclesiam, uestem uidelicet suam ab omni inquinamento carnis, et spiritus, insuper eterna carnis ac spiritus beatitudine ac luce reficiens. Sequitur:

Et ecce apparuit illis Moyses et Elias cum illis loquentes. Quales apparuerint, et quid locuti sint cum eo, Lucas manifestius scribit, dicens: Erant autem Moyses et Elias uisi in maiestate, et dicebant excessum eius, quem completurus erat in Hierusalem . Moyses ergo et Elias, qui locuti sunt cum Domino in monte, et passionem eius, ac resurrectionem dicebant, oracula legis et prophetie designant, que in Domino completa, et nunc doctis quibusque  patet, et electis omnibus in futuro manifestius patebit. Qui bene uisi in maiestate dicuntur, quia tunc apertius uidebitur, quanta ueritatis dignitate omnis diuinorum eloquiorum non solum sensus, sed et sermo fuerit prolatus, quamuis in Moyse et Elia, omnes qui cum Domino regnaturi sunt, recte possint intelligi. In Moyse quidem, qui mortuus et sepultus est, hi qui in iudicio resuscitandi a morte; in Elia uero, qui necdum mortis debitum soluit, hi qui in aduentu iudicis uiui inueniendi sunt in carne, qui utrique pariter in uno eodemque momento rapti in nubibus, obuiam Domino in era, mox peracto iudicio, ad uitam perducuntur eternam. Quibus apte conuenit, quod Moyses et Elias in maiestate fuisse uisi perhibentur. Per excellentiam namque maiestatis  insigne muneris, quo sunt coronandi, monstratur. Conuenit et hoc, quod excessum eius quem completurus erat in Hierusalem, dixisse memorantur; quia nimirum unica laudis materia fidelibus sui fit passio Redemptoris; quia quanto magis ea meminerint, ipsius gratie memoriam deuoto semper in pectore uersant, deuota confessione testantur. uerum quia quo amplius quisque uite celestis dulcedinem degustat, eo amplius fastidit omnia que placebant in infimis, merito Petrus, uisa Domini et sanctorum eius maiestate, repente cuncta que nouerat terrena obliuiscitur, solis his que uidet perpetuo delectatur adherere, dicens:

Domine, bonum est nos hic esse; si uis, faciamus hic  tria tabernacula, tibi unum, et Moysi unum, et Elie unum. Et quidem beatus Petrus, sicut alius euangelista testatur, nesciebat quid diceret, in eo quod celesti conuersationi tabernacula facienda putauit. In illa namque celestis uite gloria domus necessaria non erit, ubi diuine contemplationis luce omnia pacificante, aura aduersitatis alicuius timenda nulla remanebit, teste apostolo Ioanne qui eiusdem superne ciuitatis claritatem describens, dicit inter alia: Et templum non uidi in ea, Dominus enim omnipotens templum illius est, et agnus . Sed bene nouerat quid diceret, cum ait: Domine, bonum est hic esse; quia reuera solum hominis bonum est intrare in gaudium Domini sui, et huic contemplando in eternum assistere; unde merito nichil unquam boni  ueri habuisse putandus est, cui reatu suo exigente contigit nunquam sui faciem uidere creatoris. Quod si beatus Petrus glorificatam Christi humanitatem contemplatus, tanto afficitur gaudio, ut nullatenus ab eius intuitu uelit secerni, quid putandum est illis inesse gaudii beatitudinis, qui diuinitatis eius altitudinem uidere meruerint? Et si cum duobus tantum sanctis, Moyse uidelicet et Elia, transfiguratam in monte hominis Christi speciem uidere bonum maximum duxit, quis sermo explicare, quis sensus ualet comprehendere, quanta sint gaudia iustorum, cum accesserint ad Sion montem, et ciuitatem Dei uiuentis Hierusalem , et multorum millium angelorum frequentiam, ipsumque ciuitatis eiusdem artificem, et conditorem Deum non per speculum, et  in enigmate sicut nunc, sed facie ad faciem conspexerint?  De qua uisione dicit ipse Petrus, loquens de Domino fidelibus: In quem nunc quoque non uidentes creditis, quem cum uideritis, exsultabitis letitia inenarrabili et glorificata .

Adhuc eo loquente, ecce nubes lucida obumbrauit eos. Qui materiale tabernaculum quesiuit, nubis accipit umbraculum, ut discat in resurrectione non tegmine domorum, sed Spiritus sancti gloria sanctos esse protegendos, de qua Psalmista ait: Filii autem hominum in protectione alarum tuarum sperabunt . Et in Apocalypsi sua Ioannes: Et templum, inquit, non uidi in ea. Dominus omnipotens templum illius est et agnus .

Et ecce uox de nube dicens: Hic est Filius meus dilectus,  in quo mihi bene complacui; ipsum audite.  Quia imprudenter interrogauerunt, propterea responsionem Domini non merentur, sed Pater respondet pro Filio, ut uerbum Domini compleretur: Ego testimonium non dico pro me, sed Pater qui misit me, ipse pro me dicit testimonium . uox quoque de celo Patris loquentis auditur, que testimonium perhibeat pro Filio, et Petrum errore sublato doceat ueritatem, imo in Petro ceteros apostolos: Hic est, ait, Filius meus carissimus. Huic figendum est tabernaculum, huic obtemperandum. Hic est filius, illi serui sunt Moyses et Elias; debent et ipsi uobiscum in penetralibus cordis sui Domino tabernaculum preparare.  Concordat sane hic  Euangelii locus cum uerbis ipsius Moysis, quibus incarnationi Dominice testimonium ferens, aiebat: Prophetam uobis suscitabit Dominus Deus uester, tanquam meipsum audietis, iuxta omnia que locutus fuerit uobis. Erit autem omnis anima, quecunque non audierit prophetam illum, exterminabitur de plebe . Quem ergo Moyses, cum uenerit in carne audiendum ab omni anima que saluari uellet, predixit, hunc iam uenientem in carne Deus Pater audiendum discipulis ostendit, et suum esse filium celesti uoce signauit; et quasi manifestius fidem aduentus eius illis insinuans: Hic uir, inquit, hic est ille, quem Moyses iste uobis sepius in mundo nasciturum promisit. Huius uerbis iuxta preceptum ipsius Moysis, et uos auscultate, et omnes ueri amatores  auscultare iubete. Et notandum, sicut Domino in Iordane baptizato, sic et in monte clarificato totius sancte Trinitatis mysterium declaratur; quia nimirum gloriam eius, quam in baptismo credentes confitemur, in resurrectione uidentes collaudabimus. Nec frustra Spiritus sanctus hic in lucida nube, illic apparebat in columba, quia qui nunc simplici corde fidem quam percipit seruat, tunc luce aperte uisionis quod crediderat contemplabitur, ipsaque qua illustrabitur in perpetuum gratia protegetur.

Et audientes discipuli ceciderunt in faciem suam.  Triplicem ob causam pauore terrentur uel quia se errasse cognouerant, uel quia nubes lucida operuerat eos, aut quia Dei Patris uocem loquentis audierant. Humana fragilitas conspectum maioris  glorie ferre non sustinet, ac toto animo et corpore contremiscens in terram cadit; quia quanto quis ampliora quesierit, tanto magis ad inferiora collabitur, si ignorauerit mensuram suam.

Et accessit iehsu, et tetigit eos.  Quia illi iacebant, et surgere non poterant, ipse clementer accedit, et tangit eos, ut tactu timorem fuget, et debilitata membra solidentur.

Dixitque eis: Surgite et nolite timere. Quos manu iehsu sanauerat, sanat et imperio. Primum timor expellitur, ut postea doctrina tribuatur: quia mens pauescens et uaria cogitans intenta non erit auditui. Libentius enim metu sublato dicendis auditum admittit.

 Leuantes autem oculos suos neminem uiderunt, nisi solum Iesum.  Si Moyses et Elias perseuerassent cum Domino, Patris uox uideretur incerta, cui potissimum daret testimonium. uident ergo Iesum stantem, ablata nube, et Moysen et Eliam euanuisse. Quia postquam legis et prophetarum umbra discesserat que uelamento suo apostolos texerat, utrumque in Euangelio reperitur.

[II.] Et descendentibus illis de monte precepit iehsu dicens: Nemini dixeritis uisionem, donec Filius hominis a mortuis resurgat. Futuri regni premeditatio, et gloria triumphantis demonstrata fuerat in monte. Non uult ergo hoc in populos predicari, ne et incredibile esset pre rei magnitudine, et post tantam  gloriam apud rudes animos sequens crux scandalum faceret.

Et interrogauerunt eum discipuli dicentes: Quid ergo scribe dicunt, quod Eliam oportet primum uenire. Nisi causas nouerimus quare interrogauerint discipuli super Elie nomine, stulta uidetur et extraordinaria eorum interrogatio. Quid enim pertinet ad ea que supra dicta sunt, de Elia et aduentu eius querere? Traditio Phariseorum est iuxta Malachiam prophetam, qui est nouissimus in duodecim, quod Elias ueniat ante aduentum Saluatoris, et reducat corda patrum ad filios, et filiorum ad patres, et restituat omnia in antiquum statum . Aestimant ergo discipuli transformationem glorie hanc esse quam in monte uiderant, et dicunt: Si  iam uenisti in gloria, quomodo precursor tuus non apparet? Maxime quia Eliam uiderant recessisse. Quando autem adiiciunt: Scribe dicunt quod Eliam oporteat primum uenire, primum dicendo, ostendunt quod nisi Elias uenerit, non sit secundum Scripturas Saluatoris aduentus.

At ille respondens, ait eis: Elias quidem uenturus est, et restituet omnia.  Omnia restituet utique illa que propheta prefatus ostendit dicens: Ecce ego mittam uobis Eliam prophetam, antequam ueniat dies Domini magnus et horribilis, et conuertet cor patrum ad filios, et cor filiorum ad patres eorum . Restituet et hoc quod morti debet ac diu uiuendo distulit. Quod etiam Marco attestante Dominus consequenter intimauit, cum protinus adiunxit dicens:  Et quomodo scriptum est in filium hominis ut multa patiatur, et condemnetur; id est, quomodo de Christi passione multifaria prophete multa scripserunt, sic et Elias cum uenerit, multa passurus est, et contemnendus ab impiis. Restituet ergo omnia, primo uidelicet corda hominum illius eui instituendo ad credendum Christo, ac resistendum perfidie Antichristi; deinde ipse suam animam propter martyrium fidei Christi ponendo. De quo in Apocalypsi plenius mystico sermone narratur.

Dico autem uobis quia Elias iam uenit, et non cognouerunt eum, sed fecerunt in eo quecunque uoluerunt.  Ipse scilicet qui uenturus est in secundo Saluatoris aduentu, iuxta corporis fidem nunc per Ioannem uenit in uirtute et spiritu, feceruntque  ei quecunque uoluerunt, id est, spreuerunt et decollauerunt eum.

Sic et filius hominis passurus est ab eis. Queritur autem cum Herodes et Herodias Ioannem interfecerint, quomodo ipsi quoque Iesum crucifixisse dicantur, cum legimus eum a scribis et Phariseis interfectum. In quo breuiter respondendum quod et in Ioannis nece et Phariseorum factio consenserat, et in occisione Domini Herodes iunxerit uoluntatem suam, qui illusum atque despectum remiserit ad Pilatum, ut crucifigerent eum.

Tunc intellexerunt discipuli quia de Ioanne Baptista dixisset eis.  Ex indicio enim passionis, et sue quam ipse Dominus sepius eis predixit, et precursoris  sui quam iam completam cernebant, discipuli cognoscebant Ioannem sibi in Elie uocabulo demonstratum esse: et merito, quia sicut ille nouissimi, ita iste primi precursor est Domini aduentus. Et quem iste predicauit aduenisse Redemptorem, ille testabitur affore iudicem.

[III.] Et cum uenisset ad turbas, accessit ad eum homo genibus prouolutus, dicens: Domine, miserere filio meo, quia lunaticus est, et male patitur.  Notandum autem quod semper loca rebus congruunt: in monte Dominus orat, transformatur, discipulis arcana sue maiestatis aperit; in inferiora descendens turbe occursu excipitur, miserorum fletu pulsatur; sursum discipulis mysterium regni reserat, deorsum turbis peccata infidelitatis exprobrat; sursum Patris  uocem his qui sequi se poterant pandit, deorsum spiritus malos ab his qui uexabantur expellit. Qui etiam nunc pro qualitate meritorum aliis ascendere, aliis uero non desistit descendere. Nam carnales adhuc et insipientes, quasi ima petens confortat, docet et castigat: perfectos autem quorum conuersatio in celis est, sublimius extollendo glorificat, liberius de eternis instruit, et sepe que a turbis ne audiri quidem ualeant, docet. Demoniacum autem hunc quem descendens de monte Dominus sanauit, Marcus quidem surdum mutumque , Mattheus uero lunaticum fuisse commemorat.  Non quod luna demonibus seruiat, ideo lunaticum dicit, sed rumorem uulgi in uocabulo euangelista sequitur. Ob hanc ergo causam demon lune cursum obseruans  corripit homines, ut per creaturam, si possit, infamet creatorem. Ceterum cuncta que Deus fecit non nociua, nec praua, sed etiam utilia sunt et ualde bona. Sequitur homo hic deprecans, et exponit morem egroti dicens:

Nam sepe cadit in ignem, crebro in aquam; et obtuli eum discipulis tuis, et non potuerunt curare eum.  Mihi uidetur iuxta tropologiam lunaticus esse, qui per horarum momenta mutatur ad uitia nec persistit in cepto, sed crescit atque decrescit. Et nunc in ignem libidinis fertur, quo adulterantium corda succensa sunt, nunc in aquas cupiditatis, que non ualent exstinguere caritatem. Quod autem dicit, Obtuli eum discipulis tuis, et non potuerunt curare eum, latenter accusat apostolos, cum impossibilitas  curandi interdum non ad imbecillitatem curantium, sed ad eorum qui curandi sunt fidem referatur, dicente Domino: Fiat tibi secundum fidem tuam.

Respondens iehsu ait: O generatio incredula et peruersa, usquequo ero uobiscum, usquequo patiar uos? Non quod tedio superatus, aut mitis qui non aperuit os suum, ut agnus coram tondente se, in uerba furoris eruperit, sed quo in similitudinem medici si egrotum uideat contra sua precepta gerere, dicat: Usquequo accedam ad domum tuam? Quousque artis perdam industriam, me aliud iubente, et te aliud perpetrante. In tantum autem non est iratus homini, sed uitio, et per unum hominem Iudeos arguit infidelitatis, ut statim intulerit:

 Afferte eum huc ad me. Et increpauit illum iehsu, et exiit ab eo demonium.  Hic apparet quod sepe traduntur homines propter peccata sua, aut parentum suorum ad inuadendum immundis spiritibus. Si enim nullis precedentibus noxis demon inuaderet hunc lunaticum, non ille qui patiebatur, sed demon deberet a Domino increpari. Sed increpauit puerum, et exiit ab eo demon: quia propter peccata sua, aut parentum suorum a demone fuerat oppressus. Nec silendum arbitror quod secundum Marcum iste demoniacus cum uidisset Dominum statim spiritus conturbauit eum, et elisus in terram uolutabatur spumans; et post iussionem Domini ut exiret, exclamans multum, et discerpens eum exiit ab eo . Allatum ergo Domino puerum spiritus conturbat  et elidit, quia sepe dum conuerti ad Dominum post peccata conamur, maioribus nouisque antiqui hostis pulsamur insidiis: quod ob id utique callidus facit aduersarius, ut uel odium uirtutis incutiat, uel expulsionis sue uindicet iniuriam. Hinc est enim, ut de specie transeamus ad genus, quod Ecclesie sancte primordiis tot grauissima inferebat certamina persecutionum, quot suo regno dolebat subito animarum illata fuisse dispendia. Exiturus quippe ab homine spiritus immundus, discerpsit eum, ac furenti clamore terruit intuentes; quia plerumque diabolus, cum de corde expellitur, acriores in eo tentationes generat quam prius excitauerat, quando hoc quietus possidebat.

Et curatus est puer ex illa hora. Quem enim uerus  medicus curat, recte sanus deinceps fieri describitur: quia nulla ibi remanet infirmitas, ubi salutem integram omnipotens prestat potestas.

Tunc accesserunt discipuli ad Iesum secreto, et dixerunt ei: Quare nos non potuimus eiicere illum? Dicit illis: Propter incredulitatem uestram. Hoc est quod in alio loco dicitur: Quecunque in nomine meo petieritis credentes, accipietis . Ergo quoties non accipimus, non prestantis est impossibilitas, sed culpa deprecantium.

Amen quippe dico uobis: Si habueritis fidem sicut granum sinapis, dicetis monti huic, Transi hinc, et transibit. Putant aliqui fidem grano sinapi comparatam paruam dici, quoniam regnum celorum grano sinapis comparatur, cum Apostolus dicat: Et si tantam  fidem habuero, ita ut montes transferam . Ergo magna fides grano sinapis comparatur. Montis translatio non eius significatur quem oculis carnis aspicimus, sed illius qui a Domino translatus fuerat ex lunatico. Quid enim ait: Dicetis monti huic, Transi hinc, et transibit. Ex quo stultitie coarguendi qui contemnunt apostolos omnesque credentes ne paruam quidem habuisse fidem, quia nullus eorum montes transtulerit. Neque enim tantum prodest montis de alio in alium locum translatio, et uana signorum querenda ostentatio, quantum ob utilitatem hominum iste mons transferendus, qui per Prophetam dicitur corrumpere omnem terram. Sed et hoc notandum quia granum sinapis ad purgationem  capitis saluberrime prodest; nam si optime tritum et cribratum tepide pingui mulso admisceas et hoc ieiunus contra solem calidum et in balneo gargarizes, omnem humorem noxium, etiam si crassior fuerit, de capite purgat, et imminentium quoque imbecillitatum facit pericula uitari. Sic profecto fides tentationum pistillo probata, ab omni leuium cogitationum superficie cribro discretionis castigata, et perfecte dilectionis melle dulcorata, omnes de corde, quod est interioris hominis caput, uitiorum sentinas non solum ad presens exhaurit, sed et in futurum ne recolligi ualeant precauet, sicque mentem nostram capacem donis celestibus facit, ita ut non difficulter queque uelimus, sed facillime a fideli Domino impetrare possimus. Unde et sequitur:

 Et nichil impossibile erit uobis. Unde alibi dictum est: Omnia possibilia sunt credenti . Quomodo autem proteruitas diaboli superetur ostendit Dominus, in subsequentibus dicens:

Hoc autem genus non eiicitur, nisi per orationem et ieiunium. Nam dum docet apostolos quomodo demon nequissimus debeat expelli, omnes instituit ad uitam, ut scilicet nouerimus grauiora queque uel immundorum spirituum, uel hominum tentamenta, ieiuniis et orationibus esse superanda. Iram quoque Domini cum in ultionem nostrorum scelerum fuerit accensa hoc remedio singulari posse placari. Ieiunium autem generale est non solum ab escis, sed a cunctis illecebris abstinere carnalibus, imo ab omnibus uitiorum continere passionibus. Sic et oratio generalis non in  uerbis solum est, quibus diuinam clementiam inuocamus, uerum etiam in omnibus que in obsequium nostri conditoris fidei deuotione gerimus, teste Apostolo qui ait: Semper gaudete, sine intermissione orate . Quomodo enim quis omnibus horis atque momentis sine intermissione Deum potest inuocare sermonibus? Sed tunc sine intermissione oramus cum ea solum opera gerimus, que nos pietati nostri commendent auctoris. Quo nimirum ieiunio et qua oratione iuuante, Domino cunctas antiqui hostis debellabimus ac propulsabimus insidias.

[Iu.] Conuersantibus autem illis in Galilea, dixit illis iehsu: Filius hominis tradendus est in manus hominum et occident eum, et tertia die resurget. Et contristati sunt uehementer.  Semper prosperis  miscet tristia, ut cum repente uenerint, non terreant apostolos, sed a premeditatis ferantur animis. Si enim contristat uos quod occidendus est, debet letificare quod die tertia resurrecturus. Porro quod contristantur uehementer, non de infidelitate uenit; alioquin et Petrum sciebant esse correptum, quare non saperet ea que Dei sunt, sed ea que hominum; uerum pro dilectione magistri nichil de eo sinistrum et humile patiuntur audire.

Et cum uenisset Capharnaum, accesserunt qui didrachma accipiebant ad Petrum, et dixerunt: Magister uester non soluit didrachma? Ait eis: Etiam. Post Augustum Cesarem Iudea est facta tributaria, et omnes censi capite ferebantur. Unde et Ioseph  cum Maria cognata sua profectus est in Bethleem. Rursum quoniam nutritus erat in Nazareth, quod est oppidum Galilee Capharnaum urbis, ibi a censore poscuntur tributa, et pro signorum magnitudine hi qui exigebant non audent ipsum repetere, sed discipulum conueniunt; siue malitiose interrogant, utrum reddat tributa an contradicat Cesaris uoluntati, iuxta quod in alio legimus: Licet tributa Cesari soluere, an non? 

Et cum introisset in domum preuenit eum iehsu dicens. Qui didrachma exigebant seorsum conuenerant Petrum; cumque intrasset domum, antequam Petrus suggerat, Dominus interrogat, ne scandalizentur discipuli ad postulationem tributi, cum uideant eum nosse que absente se gesta sunt.

 Quid tibi uidetur, Simon? Reges terre a quibus accipiunt tributum, uel censum, a filiis suis, an ab alienis? Et ille dixit: Ab alienis. Dixit illi iehsu: Ergo liberi sunt filii. Dominus noster et secundum carnem et secundum spiritum filius regis erat, uel ex Dauid stirpe generatus, uel omnipotentis Patris uerbum. Ergo tributa quasi regum filius non debebat; sed qui humilitatem carnis assumpserat, debuit adimplere omnem iustitiam. Nosque infelices, qui Christi censemur nomine, et nichil dignum tanta facimus maiestate: ille pro nobis crucem sustinuit, et tributa dedit, sed nos pro illius honore tributa non reddimus et quasi filii regis a uectigalibus immunes sumus.

Ut autem non scandalizemus eos, uade ad mare, et  mitte hamum, et eum piscem qui primus ascenderit, tolle. Et aperto ore eius inuenies staterem: illum sumens, da eis pro me et te. Quid primum mirer in hoc loco, nescio, utrum prescientiam an magnitudinem Saluatoris? Prescientiam, quod nouerat habere piscem in ore staterem, et quod primus ipse capiendus esset; magnitudinem atque uirtutes, quod ad uerbum eius statim stater in ore piscis creatus est, quod futurum erat, ipse loquendo fecerit. uidebatur autem mihi secundum mysticos intellectus iste esse piscis, qui primus captus est, qui in profundo maris erat, et in salsis amarisque gurgitibus morabatur, ut per secundum Adam liberaretur primus Adam. Et id quod in ore eius, id est, in confessione fuerat inuentum, pro Petro et pro Domino redderetur.  Et pulchre idipsum quidem datur, et pretium diuisum est, quia pro Petro quasi pro peccatore pretium reddebatur, Dominus autem noster peccata non fecerat, nec dolus inuentus est in ore eius . Stater dicitur qui duas habet didrachmas, ut ostenderetur similitudo carnis, dum eodem et Dominus et seruus pretio liberantur. Sed et simpliciter intellectus edificat auditorem, dum tante Dominus fuerat paupertatis, ut unde tributa reddiderit non habuerit. Quod si quis obiicere uoluerit quomodo Iudas in loculis portabat pecuniam? respondebimus rem pauperum in usus suos conuertere nefas putauit, nobisque idem tribuit exemplum.



CAPUT XuIII. Docet humilitatem exemplo paruulorum, et neminem eorum scandalizandum; exemplum proponit de oue errante, et quoties fratri sit ignoscendum.

[I.] In illa hora accesserunt discipuli ad Iesum, dicentes: Quis putas maior erit in regno celorum?  Quod sepe monui etiam nunc obseruandum est. Cause querende sunt singulorum Domini dictorum atque factorum. Post inuentum staterem, post tributa reddita, quid sibi uult repentina apostolorum interrogatio? In illa hora accesserunt discipuli ad Iesum, dicentes: Quis putas maior est in regno celorum? Qui audierant pro Petro et Domino tributum idem redditum, ex equalitate Petri arbitrati sunt omnibus apostolis Petrum esse prelatum, qui  in redditione tributi Domino fuerat comparatus. Ideo interrogant: Quis maior est in regno celorum? uidensque iehsu cogitationes eorum, et causas errorum intelligens, uult desiderium glorie humilitatis contentione sanare.

Et aduocans iehsu paruulum, statuit in medio eorum. uel simpliciter quemlibet paruulum, ut etatem quereret et similitudinem innocentie demonstraret, uel certe paruulum statuit in medio illorum seipsum, qui non ministrari uenerat, sed ministrare, ut eis humilitatis tribueret exemplum. Alii paruulum interpretantur Spiritum sanctum, quem posuerit in cordibus discipulorum, ut superbiam humilitate mutarent.  Quod autem secundum Marcum complectitur iehsu puerum , significat humiles  suo dignos esse complexu ac dilectione; talesque cum impleuerint quod precepit: Discite a me quia mitis sum et humilis corde , iure posse gloriari ac dicere: Leua eius sub capite meo, et dextera illius amplexabitur me.

Et dixit: Amen dico uobis, nisi conuersi fueritis, et efficiamini sicut paruuli, non intrabitis in regnum celorum.  Non precipitur apostolis ut etatem habeant paruulorum, sed ut innocentiam. Et quod illi per annos possident, hi possideant per industriam, ut malitia, non sapientia paruuli sint.  Ut ad instar etatis paruule simplicitatem sine arrogantia, caritatem sine inuidia, deuotionem sine iracundia conseruent.

Quicunque ergo humiliauerit se sicut paruulus iste,  hic est maior in regno celorum.  Sicut paruulus cuius uobis exempla tribuo, non perseuerat in iracundia, non lesus meminit, non uidens pulchram mulierem delectatur, non aliud loquitur, aliud cogitat, sic et uos, nisi talem habueritis innocentiam et animi puritatem, regnum celorum non potestis intrare. Siue aliter: Quicunque humiliauerit se sicut paruulus iste, hic est maior in regno celorum. Qui imitatus me fuerit, et se in exemplum mei humiliauerit, ut tantum se deiiciat, quantum me deieci, formam serui accipiens, hic intrabit in regnum celorum.

Et qui susceperit unum paruulum talem in nomine meo, me suscipit. Qui talis fuerit, ut Christi imitetur  humilitatem et innocentiam, in eo Christus suscipitur. Et prudenter ne, cum delatum fuerit apostolis fastigium honoris, se putent honoratos, adiecit non illos sui merito sed magistri honore suscipiendos.

Qui autem scandalizauerit unum de pusillis istis qui in me credunt, expedit ei ut suspendatur mola asinaria in collo eius et demergatur in profundum maris. Quanquam generalis possit esse sententia aduersum omnes qui aliquem scandalizent, tamen iuxta consequentiam sermonis etiam contra apostolos dictum intelligi potest. Qui interrogando quis maior esset in regno celorum, uidebantur inter se de dignitate contendere; et si in hoc uitia permansissent, poterant eos quos ad fidem uocabant per suum scandalum perdere, dum apostolos uident inter se de honore  pugnare. Quod autem dixit: Expedit ei ut suspendatur mola asinaria in collo eius, secundum ritum prouincie loquitur, quod maiorum criminum ista apud ueteres Iudeos pena fuerit, ut in profundo ligato saxo demergerentur  Expedit autem ei dicit, quia multo utilius est innoxium pena quam atrocissima, temporaria tamen, uitam finire corpoream, quam ledendo fratrem mortem anime mereri perpetuam. Recte autem qui scandalizari potest pusillus appellatur; qui enim magnus est, quecunque uiderit, quecunque passus fuerit, non declinat a fide; qui autem pusillus est animo et paruus, occasiones querit quomodo scandalizetur. Propterea denique oportet nos maxime his consulere qui parui sunt in fide, ne occasione nostri offendantur, et recedant  a fide, ac decidant a salute.  Item per molam asinariam secularis uite circuitus ac labor exprimitur, et per profundum maris extrema damnatio designatur. Qui ergo ad sanctitatis speciem deductus uel uerbo ceteros destruit, uel exemplo, melius profecto erat ut hunc ad mortem sub exteriori habitu terrena acta constringerent: quia nimirum si solus caderet, utcunque hunc tolerabilior inferni pena cruciaret.  Siue aliter asinus est ad molam, cecus ad lapidem, gentilis ad saxum, qui adorat eum quem non uidet, nec agnoscit. Deus enim non in manufactis habitat , nec in metallo, aut saxo cognoscitur. Hic ergo gentilis populus, cum persecutionem Christiano intulerit, hac pena plectitur ut cum sua sacrilega mola iudicandi  seculi fluctibus admergatur.  Notandum sane quia in nostro bono opere aliquando cauendum est scandalum proximi, aliquando uero pro nichilo contemnendum. In quantum enim sine peccato possumus, uitare proximorum scandalum debemus. Si autem de ueritate scandalum sumitur, utilius permittitur scandalum nasci quam ueritas relinquatur.

ue mundo a scandalis. Necesse est enim ut ueniant scandala; uerumtamen ue homini per quem scandalum uenit.  Non quo necesse sit uenire scandala , sed cum necesse sit in isto mundo fieri scandala, unusquisque suo uitio scandalis patet; simulque per generalem sententiam percutitur  Iudas, qui proditioni animum preparauerat. Dicit et Apostolus: Oportet autem et hereses esse, ut qui probati sunt manifesti fiant in uobis. Impossibile est ergo ut alius euangelista dicit, in hoc mundo erroribus erumnisque plenissimo scandala sepissime non uenire. Sed ue illi qui quod impossibile est non uenire suo uitio facit ut per se ueniat.

Si autem manus tua, uel pes tuus scandalizat te, abscinde eum, et proiice abs te: bonum tibi est ad uitam ingredi debilem, quam duas manus uel duos pedes habentem mitti in ignem eternum.  Quia supra docuerat ne scandalizemus eos qui credunt in eum, nunc consequenter admonet quantum cauere debeamus eos qui scandalizare nos, id est, uerbo uel exemplo suo ad ruinam peccati propellere certant.  Manum quippe nostram appellat necessarium amicum, cuius opera atque auxilio quotidiano opus habemus. Sed talis si nos ledere in causa anime uoluerit, excludendus est a nostra societate, ne si cum perdito in hac uita partem habere uolumus, simul in futuro cum illo pereamus. In pede, sicut et in manu, charos inemendabiles docet alienandos a nobis, ne per immunditiam eorum quos castigare nequimus, et ipsi polluti pereamus. Sed manus propter opus necessarium nobis, pedes sunt dicti tales propter ministerium, discursusque in nostris usibus accommodos.

Et si oculus tuus scandalizat te, erue eum, et proiice abs te: bonum tibi est habentem unum oculum in uitam intrare, quam duos oculos habentem mitti  in gehennam ignis. In oculo quoque propter scandalum eruendo iidem nostri carnaliter amici, spiritaliter uero aduersarii designantur. Sed cum nos eorum consilio ac prouisione opus habemus, illi uero consilio nos prauo decipere, in iter erroris deflectere querunt, penitus nobis omittenda est eorum societas.

 Igitur Dominico precepto omnis truncatur affectus, et uniuersa propinquitas amputatur, ne per occasionem pietatis unusquisque credentium scandalis pateat. Si, inquit, ita est quis tibi coniunctus, ut manus, pes, oculus, et est utilis, atque sollicitus, et acutus ad perspiciendum, scandalum autem tibi facit, et propter dissonantiam morum te pertrahit in gehennam, melius est ut propinquitate  et emolumentis eius careas, quam dum uis lucrifacere cognatos et necessarios, causam habeas ruinarum. quippe sermo Grecus est, quod nos offendiculum uel ruinam, et impactionem pedis dicere possumus. Ille ergo scandalizat fratrem qui dicto factoue minus recto occasionem ruine dederit. Itaque non frater, non uxor, non filii, non amici, non omnis affectus, qui nos excludere potest a regno celorum, amori Domini preponatur. Nouit unusquisque credentium quid sibi noceat, uel in quo sollicitetur animus, ac sepe tentetur. Melius ergo est uitam solitariam ducere, quam ob uite presentis necessaria uitam eternam perdere.

uidete ne contemnatis unum ex his pusillis. Supra  diximus per manum, et pedem, et oculum, omnes propinquitates et necessitudines que scandalum facere poterant amputandas. Austeritatem itaque sententie subiecto precepto temperat, dicens: uidete ne contemnatis unum de pusillis istis. Sic, inquit, precipio seueritatem commistam clementie; quantum in uobis est nolite contemnere, sed per uestram salutem illorum querite sanitatem. Et cum perseuerantes in peccatis uideritis et uitiis seruientes, melius est solos saluos fieri quam perire cum pluribus.

Dico enim uobis, quia angeli eorum in celis semper uident faciem Patris mei qui in celis est. Ut unaqueque ab ortu natiuitatis in custodiam sui legatum habeat angelum, magna dignitas est animarum. Unde legimus in Apocalypsi Ioannis: Angelo Ephesi Thyatire,  et angelo Philadelphie, et angelis quatuor reliquarum ecclesiarum scribe hec . Apostolus quoque precepit uelari capita in ecclesiis feminarum propter angelos.  Angeli enim paruulorum, id est humilium, in celis semper uident faciem Patris, hoc est contemplatione Dei assidua perfruuntur. Faciem quoque more humano ponit pro uisione et agnitione certissima.

uenit enim Filius hominis saluare quod perierat. Ac si diceret, uenit Filius Dei restaurare quod contritum ac deiectum erat. Et ideo saluatum ab eo nolite perdere. Sine enim grandi periculo ac detrimento sui non potest quis opus Dei dissoluere, nec est dignum ut homo despiciat quod Deus elegit. Unde aliud de eadem re subiungit exemplum.

 [II.] Quid uobis uidetur? Si fuerint alicui centum oues, et errauerit una ex eis, nonne relinquit nonaginta nouem in montibus, et uadit querere eam que errauit?  Consequenter ad clementiam prouocat qui premiserat dicens: uidete ne contemnatis unum ex pusillis istis. Et subiungit parabolam nonaginta nouem ouium in montibus relictarum, et unius erronee, quam pastor bonus quia propter nimiam infirmitatem ambulare non poterat, humeris suis ad gregem reliquum reportet. Quidam putant istum esse pastorem, qui cum in forma Dei esset, non rapinam arbitratus est se esse equalem Deo, sed exinaniuit se, formam serui accipiens, factus obediens Patri usque ad mortem, mortem autem crucis : et ob  id ad terrena descenderit, ut saluam faceret unam ouiculam, que perierat, id est, humanum genus. Nam quod hic euangelista dicit relictas oues in montibus, id est in excelsis, alius dicit in deserto.  Cur autem celum desertum uocatur, nisi quod desertum dicitur derelictum, celum autem deseruit homo, cum peccauit. In deserto autem nonaginta nouem oues remanserant, quando in terra Dominus unam querebat, quia rationabilis creature numerus, angelorum uidelicet et hominum, que ad uidendum Deum condita fuerat, pereunte homine erat imminutus, et ut perfecta summa ouium integraretur in celo, homo perditus querebatur in terra. Nota quod unum deest ad nouem ut decem sint, et ad nonaginta  nouem ut centum sint. uariari ergo per breuitatem et magnitudinem numeri possunt quibus unum deest, ut perficiantur: ipsum uero unum, sine uarietate in se manens, cum accesserit ceteros perficit.

Et si contigerit ut inueniat eam, amen dico uobis quia gaudebit super eam magis quam super nonaginta nouem que non errauerunt.  Alii uero in nonaginta nouem ouibus iustorum putant numerum intelligi, et in una ouicula peccatorum, secundum quod in alio loco dixerat: Non enim ueni uocare iustos, sed peccatores; non enim opus habent sani medico, sed qui male habent . Sed notandum quod in Luca iuxta hanc parabolam scriptum est quod ita gaudium erit in celo super uno peccatore  penitentiam agente, quam super nonaginta nouem iustis qui non indigent penitentia .  Unde considerandum est cur Dominus plus de conuersis peccatoribus quam de stantibus iustis in celo gaudium esse fateatur: nisi hoc quod ipsi per quotidianum uisionis experimentum nouimus, quia plerumque hi qui nullis se oppressos peccatorum molibus sciunt, stant quidem in uia iustitie, nulla illicita perpetrant, sed tamen ad celestem patriam anxie non anhelant, tantoque sibi in rebus licitis usum prebent, quanto se perpetrare illicita nulla meminerunt; et plerumque pigri remanent ad exercenda bona opera precipua, quia ualde securi sunt quod nulla commiserint mala grauiora. At contra nonnunquam hi qui se aliqua illicita egisse meminerunt, ex ipso suo dolore  compuncti inardescunt ad amorem Dei, seseque in magnis uirtutibus exercent. Maius ergo de peccatore conuerso quam de stante iusto gaudium fit in celo; quia et dux in prelio plus eum militem diligit, qui post fugam reuersus hostem fortiter premit, quam illum qui nunquam terga prebuit, et nunquam aliquid fortiter fecit. Sed inter hec sciendum est quod sunt plerique iusti, in quorum uita tantum est gaudium, ut eis quelibet peccatorum penitentia preponi nullatenus possit. Nam multi et nullorum sibi malorum sunt conscii, et tamen in tanti ardoris afflictionem se exerunt, ac si peccatis omnibus angustentur. Cuncta etiam licita respuunt, ad despectum mundi sublimiter accinguntur, lamentis gaudent, in cunctis semetipsos humiliant, et sicut nonnulli peccata  operum, sic ipsi peccata cogitationum deplorant. Hinc ergo colligendum est quantum Deo gaudium faciat quando humiliter plangit iustus, si facit in celo gaudium, quando hoc quod male gessit per penitentiam damnat iniustus. Sequitur Dominus et dicit:

Sic non est uoluntas ante Patrem uestrum qui in celis est, ut pereat unus de pusilis istis.  Refert ad superius propositum, de quo dixerat, uidete ne contemnatis unum de pusillis istis, et docet idcirco parabolam propositam, ut pusilli non contemnantur. In eo autem quod dicit: Non est uoluntas ante Patrem uestrum, ut pereat unus de pusillis istis, quoties aliquis perierit de pusillis, ostenditur quod non uoluntate Patris perierit.

 [III.] Si autem peccauerit in te frater tuus, uade et corripe eum inter te et ipsum solum. Si te audierit, lucratus eris fratrem tuum. Si peccauerit in nos frater noster, et qualibet causa nos leserit, dimittendi habemus potestatem, imo necessitatem, quapropter ut debitoribus nostris debita dimittamus. Si autem in Deum quis peccauerit, non est nostri arbitrii. Dicit enim Scriptura diuina: Si peccauerit homo in hominem, rogabit pro eo sacerdos. Si autem peccauerit in Deum, quis rogabit pro eo ? Nos e contrario in Dei iniuria benigni sumus, in nostris contumeliis exercemus odia. Corripiendus est autem frater seorsum, ne si semel pudorem ac uerecundiam amiserit, permaneat in peccato. Et si quidem audierit, lucrificamus animam eius, et per alterius salutem nobis quoque acquiritur salus. Quo igitur  ordine scandala declinare, et ue perpetuum uitare possimus insinuat: si ad nos uidelicet ipsos, ne quem ledamus attendimus, si peccantem zelo iustitie corripimus, si ex corde penitenti misericordie pietatisque uiscera pandimus.

Si autem non audierit, adhibe tecum adhuc unum uel duos, ut in ore duorum uel trium testium stet omne uerbum; quod si non audierit eos, dic Ecclesie; si autem Ecclesiam non audierit, sit tibi sicut ethnicus et publicanus. Si autem te audire noluerit, adhibeatur frater; quod si nec illos audierit, adhibeatur tertius, uel corrigendi studio, uel conueniendi sub testibus. Porro si nec illos audire uoluerit, tum multis dicendum est, ut detestationi illum habeant, et qui non potuit pudore saluari saluetur opprobriis.  Quando autem dicitur, Et sit tibi sicut ethnicus, et publicanus, ostenditur maioris esse detestationis qui sub nomine fidelis agat opera infidelium, quam hi qui perfecte gentiles sunt: enim Grece gens, gentiles dicuntur. Publicani enim uocantur secundum tropologiam, qui seculi sectantur lucra, et exigunt uectigalia per negotiationes, et fraudes, ac furta, scelerataque periuria. Hic tamen caute intuendum est, quia non passim peccanti dimittere, sed audienti, id est obedienti, et penitentiam agenti dimittere iubemur. Et primo quidem peccantem misericorditer increpare, ut sit cui postmodum habeamus iuste dimittere. Qui ergo fratrem uidens peccare tacuerit, non minus Dominici precepti transgressor est, quam is qui eidem penitenti ueniam  dare noluerit. Quia qui dixit: Si penituerit, dimitte, premisit: Si peccauerit, increpa. Itaque uenia fratri post increpationem largienda est, sed illi utique qui se penitendo ab errore conuertit, ne uel difficilis uenia uel remissa sit indulgentia.

Amen dico uobis, quecunque alligaueritis super terram, erunt ligata et in celo; et quecunque solueritis super terram, erunt soluta et in celo. Quia dixerat: Si autem Ecclesiam non audierit, sit tibi sicut ethnicus et publicanus, et poterat contemptoris fratris hec occulta esse responsio uel tacita cogitatio: Si me despicis et ego te despiciam; si tu condemnas me, e contrario mea sententia condemnaberis, potestatem  tribuit apostolis ut sciant qui a tabulis condemnantur, humanam sententiam diuina sententia corroborari, et quodcunque ligatum fuerit in terra, ligari pariter et in celo.

Iterum dico uobis, quia si duo ex uobis consenserint super terram, de omni re quamcunque petierint, fiet illis a Patre meo qui in celis est. Ubi enim duo uel tres congregati fuerint in nomine meo, ibi sum in medio eorum. Omnes supra sermone monuit ut ad concordiam prouocaret. Igitur et premium pollicetur, ut sollicitius festinemus, cum se dicat inter duos et tres medium fore.  Ipse enim pax atque caritas est, sedem atque habitationem in bonis et pacificis uoluntatibus collocauit: Ubi enim sunt duo uel tres congregati in nomine meo, ibi sum in medio  eorum. uel ad recipiendum humilem penitentem, uel ad proiiciendum superbum et contumacem, et quidquid illi humiliter iudicando ad salutem hominum agunt in terra, desuper iudicio firmatur in celo. Possumus hoc et spiritaliter intelligere, quod ubi Spiritus et anima, corpusque consenserint, et non inter se bellum diuersarum habuerint uoluptatum, carne concupiscente aduersus spiritum, et spiritu aduersus carnem de omni re quam petiuerint impetrent a Patre, nullique dubium quin bonarum rerum postulatio sit, ubi corpus ea uult habere que spiritus.

[Iu.] Tunc accedens Petrus ad eum dixit: Domine, quoties peccabit in me frater meus, et dimittam ei usque septies? Dicit illi iehsu: Non dico tibi usque septies, sed usque septuagies septies.   Heret sibi sermo Dominicus, et in modum funiculi triplicis rumpi non potest. Supra dixerat: uidete ne contemnatis unum ex his pusillis; et adiecerat; Si peccauerit in te frater tuus, uade et corripe eum inter te et ipsum; et premium repromiserat dicens: Si duo ex uobis consenserint super terram, de omni re impetrabunt quam petierint, et ego ero in medio eorum. Prouocatus uero apostolus Petrus interrogat quoties fratri in se peccanti dimittere debeat, et cum interrogatione profert sententiam usque septies? Cui respondit Dominus: Non usque septies, sed septuagies septies, id est quadrigentis nonaginta uicibus, ut toties peccanti fratri dimitteret in die, quoties ille peccare posset.  Peccanti igitur in te  fratri si penitentiam egerit, dimittendi habes potestatem, imo necessitatem, ut et tibi penitenti ac ueniam flagitanti Pater qui est in celis ignoscat. At si increpatus conuerti et penitentiam agere neglexerit, quid super hoc ueritatis sententia decernat intuere. Aliter sane ueniam fratri petenti, aliter inimico persequenti dare precipimur. Huic uidelicet ut accepta remissione peccati quo nobis insontibus nocuit socia nobis caritate communicet; illi uero ut cum nobis malum uult, et si potest facit nos semper bonum uelimus, faciamusque quod possumus. Neque enim Dauid eumdem uenie modum persecutoribus suis, penitentie remedio priuatis, quamuis misericorditer eos lugens prestare potuit, quem fratribus  salubri compunctione castigatis Ioseph beneuole eognoscendus exhibuit.

Ideo assimilatum est regnum celorum homini regi qui uoluit rationem ponere cum seruis suis.  Familiare est Syris et maxime Palestinis ad omnem sermonem suum parabolas iungere, ut quod per simplex preceptum teneri ab auditoribus non potest, per similitudinem exemplaque teneatur. Precepit itaque Petro hac parabola Dominus sub comparatione regis domini et serui, qui debitor decem millium talentorum a domino rogans ueniam impetrauerat, ut ipse quoque dimittat conseruis suis minora peccantibus. Nosque simul admonet ut nostris conseruis benigni et misericordes simus. Si enim ille rex et Dominus seruo debitori summam decem millium  talentorum tam facile dimisit, quanto magis conseruis suis unusquisque nostrum noxas dimittere debet? Quod ut manifestius fiat dicamus sub exemplo: Si quis nostrum commiserit adulterium, homicidium, sacrilegium, maiora crimina decem millia talentorum rogantibus dimittuntur, si et ipsi dimittant minora peccantibus. Sin autem ob factam contumeliam simus implacabiles, et propter amarum uerbum perpetes habeamus discordias, nonne nobis uidemur recte redigendi in carcerem, et sub exemplo operis nostri hoc agere, ut maiorum nobis delictorum uenia non relaxetur?  Si autem allegoriam in hac parabola quis querat, potest hos duos debitores sub typo duorum populorum accipere. Homo ergo hic et rex cui regnum celorum assimilatur,  qui rationem cum seruis suis posuit, quis melius quam Redemptor noster intelligitur? De quo Propheta dicit: Et homo est, quis cognoscit eum; et Psalmista; Deus, inquit, iudicium tuum regi da, et iustitiam tuam filio regis . Qui cum seruis suis rationem facit, quando uniuscuiusque meritum districte examinans perpendit. De ipso enim scriptum est: Iudicabit orbem terre in equitate et populos in ueritate sua .

Et cum cepisset rationem ponere, oblatus est ei unus qui debebat decem millia talenta. Cum autem non haberet unde redderet, iussit eum uenundari, et uxorem eius, et filios, et omnia que habebat, et reddi. Seruus hic qui decem millia talentorum debuit Iudaicus est populus, qui decalogo legis constrictus,  multarum transgressionum debitis fuerat obnoxius. Quem Dominus suus iussit uenundari, et uxorem, et filios, et omnia que habebat, et reddi: quia non solum populum, sed etiam synagogam Iudeorum, prelatos simul et subditos cum tota substantia eorum propter delictorum magnitudinem in exterarum potestatem tradidit nationum, ut quod noluerunt uoto persoluere cogerentur tormento.

Procidens seruus ille, orabat eum dicens: Patientiam habe in me, et omnia reddam tibi. Sic et populus ille legalis, postquam se senserat malis circumdatum et coangustatum, tandem penitentiam egit, ad preces conuersus est. Quod prius sponte noluit, postea ui coactus se facturum promisit.

 Misertus autem Dominus serui illius, dimisit eum, et debitum dimisit ei. Quia sicut de eo scriptum est: Misericors et miserator est, patiens et multum misericors , afflictorum preces suscipiens non solum Iudaicam captiuitatem absoluit, sed etiam ueniam delictorum omnium in Christi aduentu se iis dare promisit, si persisterent in incepto et non fallerent uoto; unde et ex persona Domini ad promissorum illorum et penitentie memoriam eos prouocantis rite per Isaiam dicitur: Memento horum, Iacob, quoniam seruus meus es tu, formaui te, seruus meus es tu. Isrel, non obliuisceris mei; deleui ut nubem iniquitates tuas, quasi nebulam peccata tua; reuertere ad me, quoniam redemi te . Sed quid seruus hic pertinax et ingratus postea fecerit  audiamus.

Egressus autem seruus ille, inuenit unum de conseruis suis qui debebat ei centum denarios, et tenens suffocabat eum, dicens: Redde quod debes. Procidens conseruus eius rogabat eum dicens: Patientiam habe in me et omnia reddam tibi. Ille autem noluit, sed abiit, et misit eum in carcerem, donec redderet debitum. Liberatus ergo de captiuitate Iudaicus populus, non solum Redemptori suo gratias minime egit, sed etiam peccatis pristinis peccata noua superadiiciens, in contemptum Domini sui conseruum suum, id est gentilem populum, quasi sibi obnoxium fatigare non distulit. Quasi ergo sibi debitorem credens circumcisionem et ceremonias legis ab eo expetiuit, et Christi gratiam quod ad salutem illis idonea non  esset, calumnians respuit. Unde est illud quod est in Actibus apostolorum: Quidam de heresi Phariseorum Pauli et Barnabe predicationi impedimentum facientes, affirmauerunt eos qui ex gentibus crediderunt debere circumcidi, et obseruare legem Moysi, et non solum hoc persuasu, sed etiam tormentis fieri cogebant. Sicut et predictus apostolus Paulus Thessalonicensibus scribens ait: uos enim imitatores facti estis fratres ecclesiarum Dei, que sunt in Iudea, in Christo Iesu: quia eadem passi estis et uos a contribulibus uestris, sicut et ipsi a Iudeis qui et Dominum occiderunt Iesum et prophetas, et nos persecuti sunt, et Deo non placuerunt, et omnibus hominibus aduersantur, prohibentes nos gentibus loqui, ut salue fiant, ut impleant peccata sua semper: preuenit  enim super illos ira Dei usque in finem .

uidentes autem conserui eius que fiebant, contristati sunt ualde; et uenerunt, et narrauerunt domino suo omnia que facta fuerant. Qui sunt autem conserui isti qui proteruiam serui nequam domino renuntiant, nisi apostoli et predicatores Euangelii, qui quotidie pro salute credentium contra dolum persecutorum Dominum implorant? Sicut et apostoli in Actibus apostolorum fecisse leguntur, cum sacerdotes, et magistratus templi, et Sadducei dolentes quod docerent populum et annuntiarent in Iesum resurrectionem ex mortuis, flagellis cesis denuntiauerunt ne ultra loquerentur in nomine Iesu  ulli hominum. At ipsi ad suos reuersi leuauerunt uocem ad Deum, et dixerunt, Tu, Domine Deus, qui fecisti celum et terram et omnia que in eis sunt, qui Spiritu sancto per os patris nostri Dauid pueri tui dixisti: Quare fremuerunt gentes et populi meditati sunt inania? astiterunt reges terre et principes conuenerunt in unum aduersus Dominum, et aduersus Christum eius. Conuenerunt enim in ciuitate ista aduersus sanctum puerum tuum Iesum, quem unxisti, Herodes et Pontius Pilatus cum gentibus et populis Isrel facere, que manus tue et consilium decreuerunt fieri. Et nunc, Domine, respice in minas eorum, et da seruis tuis cum omni fiducia loqui uerbum tuum in eo, cum manum tuam extendas ad sanitates tuas, et signa et prodigia  fieri per nomen sancti pueri tui Iesu, etc. .

Tunc uocauit eum dominus suus et ait illi: Serue nequam, omne debitum dimisi tibi quoniam rogasti me, nonne et te oportuit misereri conserui tui, sicut et ego tui misertus sum? Dimisit ergo Dominus genti Iudeorum sepius debita, quando in angustiis constituti et penitentiam agentes illius misericordiam deprecabantur; sed liberati ab angustiis nullam postea compassionem uel misericordiam erga proximos pauperes habebant; quin potius omnes debitores suos, ut scriptum est, atrociter repetebant. Insuper etiam et prophetas atque apostolos qui eis uerbum reconciliationis afferebant, ingrate spernentes crudeliter trucidabant. Unde et  meruerunt illud sentire quod subditur.

Et iratus dominus eius tradidit eum tortoribus, quoad usque redderet uniuersum debitum. Tradidit  ergo uerus Dominus prauum et blasphemum populum Iudeorum ob perfidiam suam in manus Romanorum, quibus partim fame exstinctis, partim gladio occisis, partim etiam in captiuitatem ductis, ita totam terram uastauerunt, ut scilicet metropolin eorum Hierusalem a fundamento euerterent, templumque succenderent, et omnem cultum eorum dissiparent. Factumque est tunc quod ipse Saluator ante eis predixit: Quia ita destruebatur tota habitatio Hierosolymitarum, ut non relinqueretur lapis super lapidem . Et secundum Danielis prophetiam desolatio permaneret usque in finem. Siue aliter: Tortoribus tradidit eos, id est malignis spiritibus, qui inuidia nequissimam animam malitiosamque et incorrigibilem, sine  fine eternis cruciatibus punirent. Quod autem sequitur:

Sic et Pater meus celestis faciet uobis, si non remiseritis unusquisque fratri suo de cordibus uestris.  Formidolosa ualde sententia est, si iuxta nostram mentem sententia Dei flectitur atque mutatur. Si parua fratribus non dimittamus, magna nobis a Deo non dimittentur. Et quia potest unusquisque dicere: Nihil habeo contra eum, ipse nouit; habet Deum iudicem, non mihi cura est quid uelit agere, ego ignoui ei, confirmat sententiam suam et omnem simulationem ficte pacis euertit, dicens: Si non remiseritis unusquisque fratri suo de cordibus uestris.  Ex quibus uidelicet dictis constat, quod si hoc quod in nos delinquitur ex corde non  dimittamus, et illud rursus a nobis exigitur, quod nobis iam per penitentiam dimissum fuisse gaudebamus.



LIBER SEXTUS.



CAPUT XIX. Uxorem non debere dimitti docet, et de eunuchis; infantes a benedictione non esse arcendos; diuitem difficile intraturum in regnum celorum; et centuplum recepturum, qui omnia deserit propter Christum.

Explicatis ergo sermonibus Domini quos in Galilea  post expetitum ab eo tributum ad apostolos de innocentia et humilitate ipse Saluator habuerat, uetans eos ne scandalizarent pusillos adiuncta parabola, et postea que de correptione fratrum et indulgentia conuenienter docens, Petro interrogante de remissione peccatorum, non tantum septies, sed etiam septuagies septies remittendum, responderat, id ipsum comprobans sequenti parabola; postquam hec uidelicet omnia Mattheus ita explicuisset, more suo quasi ad alia se conferendo narranda sic prosequitur et dicit:

[I.] Et factum est cum consummasset iehsu sermones istos, migrauit a Galilea, et uenit in fines Iudee trans Iordanem. . Hinc ergo incipit ea narrare que Dominus in Iudea fecit, docuit et passus est. Et primo quidem trans Iordanem ad orientem, deinde etiam cis Iordanem, quando uenit in Iericho, Bethphage et Hierosolymam; nam omnis Iudeorum prouincia quamuis generaliter ad distinctionem aliarum gentium Iudea dicta sit, specialius tamen meridiana eius plaga appellabatur Iudea,  ad distinctionem Samarie, Galilee, Decapolis et ceterarum in eadem prouincia regionum.

Et secute sunt eum turbe multe, et curauit eos ibi.  Galileos in Iudee finibus curat. Potuerat quidem egrotorum turbas non fatigare, et intra ipsam Galileam opem ferre debilibus, sed typica ratio etiam locorum erat explenda priuilegiis ut peccata gentium in eam ueniam que Iudee parabatur, admitteret.

Et accesserunt ad eum Pharisei tentantes eum et dicentes: Si licet homini dimittere uxorem suam, quacunque ex causa? Et hic notanda mentium distantia in turbis et Phariseis: he conueniunt ut doceantur, et sui sanentur infirmi, sicut euangelista Mattheus aperte commemorat: illi accedun: ut  Saluatorem ac doctorem ueritatis tentando decipiant. Neque hoc mirandum; nam has deuotio pietatis, illos stimulus adduxit liuoris.  Interrogant ergo eum utrum liceat homini dimittere uxorem suam qualibet causa, ut quasi cornuto teneant syllogismo, et quodcunque responderit captionem patiatur. Si dixerit dimittendam esse uxorem qualibet ex causa, et ducendas alias, pudicitie predicator sibi uidebitur docere contraria. Sin autem responderit non omnem ob causam debere dimitti quasi sacrilegii reus tenebitur, et aduersus doctrinam Moysi, ac per Moysen, Dei facere. Igitur Dominus sic responsionem temperat, ut decipulam transeat, Scripturam sanctam adducens in testimonium, et naturalem legem primamque Dei  sententiam. Secundo opponens que non uoluntate Dei, sed peccantium necessitate concessa est.

Qui respondens ait eis: Non legistis quia qui fecit ab initio masculum et feminam fecit eos. Hoc in exordio Geneseos scriptum est. Dicendo autem masculum et feminam, ostendit secunda uitanda coniugia; non enim ait masculum et feminas, quod ex priorum repudio querebatur, sed masculum et feminam, ut unius coniugis consortia necterentur.

Et dixit: Propter hoc dimittet homo patrem et matrem, et adherebit uxori sue. Signanter ait similiter, uxori sue, non uxoribus.

Et erunt duo in carne una. Itaque iam non sunt duo, sed una caro.  Premium nuptiarum est ex duobus unam carnem fieri. Castitas iuncta  spiritui unus efficitur spiritus. Omnipotentis Dei actum est eterno ac salubri consilio, ut portionem sui corporis uir amplecteretur in femina, nec a se putaret esse diuersum, quod de se cognosceret fabricatum.

Quod ergo Deus coniunxit, homo non separet.  Quod ergo Deus coniunxit unam faciendo carnem uiri et femine, hanc homo non potest separare, nisi forsitan solus Deus. Homo separat quando propter desiderium secunde uxoris primam dimittimus: Deus separat qui et coniunxerat, quando ex consensu propter seruitutem Dei, eo quod tempus in angusto sit, sic habemus uxores, quasi non habentes.

Dicunt illi: Quid ergo Moyses mandauit dari libellum  repudii, et dimittere? Aperiunt calumniam, quam parauerant. Et certe Dominus non propriam sententiam protulerat, sed ueteris historie et mandatorum fuerat recordatus Dei.

Ait illis: Quoniam Moyses ad duritiam cordis uestri permisit uobis dimittere uxores uestras: ab initio autem non fuit sic. Quod dicit istiusmodi est: Nunquid potest Deus sibi esse contrarius, ut aliud ante iusserit, et sententiam suam nouo frangat imperio? Non ita sentiendum est. Sed Moyses cum uideret propter desiderium secundarum coniugum que uel ditiores, uel iuniores, uel pulchriores essent, primas uxores aut interfici, aut malam uitam ducere, maluit indulgere discordiam quam odia et  homicidia perseuerare. Simulque considera quod dixit: Propter duritiam cordis uestri non permisit uobis Deus sed Moyses, ut iuxta Apostolum, consilium sit hominis, non imperium Dei.

Dico autem uobis, quia quicunque dimiserit uxorem suam nisi ob fornicationem, et aliam duxerit, mechatur, et qui dimissam duxerit, mechatur. Sola fornicatio est que uxoris uincat affectum. Imo cum illa unam carnem in alteram dimiserit, et se fornicatione separauerit a marito, non debet teneri, ne uirum quoque sub maledicto faciat, dicente Scriptura: Qui adulteram tenet, stultus et impius est . Igitur ubicunque fornicatio et fornicationis suspicio est, libere uxor dimittitur. Et quia poterat accidere, ut aliquis calumniam faceret  innocenti, et ob secundam copulam nuptiarum ueteri crimen impingeret, sic priorem dimittere iubet uxorem, ut secundam prima uiuente non habeat. Quod enim dicit tale est: si non propter libidinem, sed propter iniuriam dimittis uxorem, quare expertus infelices priores nuptias, nouarum te immittis periculo? Nec non quia poterat euenire, ut iuxta eamdem legem uxor quoque marito daret repudium, eadem cautela precipitur ne secundum accipiat uirum.  Et quia meretrix et que semel fuerat adultera opprobrium non timebat, secundo precipitur uiro, quod si talem duxerit, sub adulterii crimine sit; una ergo solummodo carnalis est causa, id est, fornicatio, una spiritalis, id est, timor Dei, ut uxor dimittatur, sicut multi religionis  causa fecisse leguntur. Nulla autem causa est Dei lege prescripta ut uiuente ea que relicta est alia ducatur

Dicunt ei discipuli eius: Si ita est causa hominis cum uxore, non expedit nubere.  Graue pondus uxorum est si, excepta causa fornicationis, eas non licet dimittere. Quid enim si temulenta fuerit, si iracunda, si malis moribus, si luxuriosa, si gulosa, si uaga, si iurgatrix, et maledica, tenenda erit eiusmodi, uelimus nolimus sustinenda. Cum enim essemus liberi, uoluntarie nos subiecimus seruituti. uidentes ergo apostoli graue uxorum iugum, proferunt motum animi sui, et dicunt: Si ita est causa hominis cum uxore, non expedit nubere.

Qui dixit: Non omnes cupiunt uerbum istud, sed  quibus datum est. Nemo putet sub hoc uerbo uel fatum, uel fortunam introduci, quod hi sint uirgines quibus a Deo datum sit, aut quosdam ad hoc casus adduxerit. Sed his datum est qui petierunt, qui uoluerunt, qui ut acciperent laborauerunt. Omni enim petenti dabitur, et querens inueniet et pulsanti aperietur.

Sunt enim eunuchi qui de matris utero sic nati sunt, et sunt eunuchi qui facti sunt ab hominibus, et sunt eunuchi qui seipsos castrauerunt propter regnum celorum. Triplex genus eunuchorum, duorum carnalium et tertium spiritale. Alii sunt qui de utero matris sic nascuntur; alii uel quos captiuitates faciunt uel delicie matronales; tertii sunt qui seipsos castrauerunt  propter regnum celorum, et qui cum possent esse uiri, propter Christum eunuchi fiunt: istis promittitur premium; superioribus autem quibus castimonie necessitas non uoluntas est, nichil omnino debetur. Possumus et aliter dicere, eunuchi sunt ex matris utero qui sunt frigidioris nature, nec libidinem appetentes, et aliqui ab hominibus fiunt quos aut philosophi faciunt, aut propter idolorum cultum emolliuntur in feminas, uel persuasione heretica simulant caritatem, ut mentiantur religionis ueritatem; sed nullus eorum consequitur regnum celorum, nisi qui se propter Christum castrauerit. Unde infert:

Qui potest capere capiat. Ut unusquisque consideret uires suas, utrum possit uirginalia et pudicitie implere precepta. Per se enim caritas blanda est,  et quemlibet ad se alliciens; sed considerande uires sunt, ut qui potest capere capiat. Quasi hortantis uox Domini est, et milites suos ad pudicitie premium concitantis: Qui potest capere capiat. Qui potest pugnare pugnet, superet et triumphet.

[II] Tunc oblati sunt ei paruuli, ut manus eis imponeret et oraret. Tunc, quando Dominus de castitate faciebat sermonem, et beatos pronuntiabat eunuchos. De gloria enim continentie Domino proferente atque dicente, sunt qui se eunuchizant propter regnum celorum. Audientes quidam obtulerunt eis infantes pueros de castitate mundissimos. Putabant enim quod Dominus corpore mundos tantum laudaret non et uoluntate, nescientes quod Dominus non illos beatificauit eunuchos, quos pueritie necessitas facit castos,  sed continentie uirtus.

Discipuli autem increpabant eos.  Non quod nollent eis Saluatoris et manu et uoce benedici, sed quo necdum habentes plenissimam fidem, putarent eum in similitudinem hominum offerentiam importunitate lassari.

iehsu uero ait eis: Sinite paruulos uenire ad me, et nolite eos prohibere ad me uenire: talium est enim regnum celorum. Signanter dixit talium non istorum, ut ostenderet non etatem regnare, sed mores. Et his qui similem haberent innocentiam et simplicitatem premium repromitti: Apostolo quoque in eamdem sententiam congruente frequenter: Nolite pueri fieri sensibus, sed malitia estote paruuli, sensu autem ut perfecti sitis .

 Et cum imposuisset eis manus, abiit inde.  Imponit ergo Dominus paruulis manus, quando humilibus auxilii sui gratiam tribuit, et secundum uoluntatem suam dirigit ut in omnibus suis possint obsequi preceptis. Unde et ad eum per Psalmistam dicitur: Tenuisti manum dexteram meam, et in uoluntate tua deduxisti me , et reliqua.

Et ecce unus accedens ait illi: Magister bone, quid boni faciam ut habeam uitam eternam?  Audierat, credo, iste quesitor uite eterne, a Domino tantum eos qui paruulorum uellent esse similes dignos esse introitu regni celestis. Atque ideo curam gerens tractatus certioris, poscit sibi non per parabolas,  sed aperte quibus operum meritis uitam eternam consequi possit, exponi.

Quid dixit ei: Quid me interrogas de bono? Unus est bonus Deus.  Quia magistrum uocauerat bonum, et non Deum uel Dei Filium confessus erat, discit quamuis sanctum hominem comparatione Dei non esse bonum. De quo dicitur: Confitemini Domino, quoniam bonus . Ne quis autem putet in eo quod bonus Deus dicitur excludi a bonitate Filium Dei, legimus in alio loco: Pastor bonus ponit animam suam pro ouibus suis . Et in Propheta Spiritum bonum terramque bonam. Igitur et Saluator non bonitatis testimonium renuit, sed magistri absque Deo exclusit errorem.

Si autem uis ad uitam ingredi, serua mandata. Dicit  illi: Que? iehsu autem dixit: Non homicidium facies, non adulterabis, non facies furtum, non falsum testimonium dices. Honora patrem et matrem, et diliges proximum tuum sicut te ipsum. Adolescentem istum tentatorem esse ex eo probare possumus, quod dicente sibi Domino, Si uis ad uitam uenire, serua mandata, rursum fraudulenter interrogat, que sint illa mandata, quasi non ipse legerit, aut Dominus possit Deo iubere contraria.

Dicit illi adolescens: Omnia hec custoaiui, quid adhuc mihi deest? Mentitur adolescens; si enim hoc quod positum est in mandatis: Diliges proximum tuum sicut te ipsum, opere complesset, quomodo postea audiens: uade, et uende omnia que habes, et da pauperibus, tristis recessit, quia habebat possessiones  multas.

Ait illi iehsu: Si uis per ectus esse, uade, uende que habes, et da pauperibus, et habebis thesaurum in celo. Et ueni, sequere me. In potestate nostra est utrum uelimus esse perfecti; tamen quicunque perfectus esse uoluerit debet uendere que habet, et non ex parte uendere sicut Ananias fecit, et Saphira , sed totum uendere; et cum uendiderit dare omnia pauperibus, et sic sibi preparare thesaurum in regno celorum. Nec hoc ad perfectionem sufficit, nisi post contemptas diuitias Saluatorem sequatur, id est relictis malis faciat bona: facilius enim sacculus contemnitur quam uoluntas. Multi diuitias relinquentes Deum non sequuntur; sequitur autem Christum qui imitator eius est, et per uestigia eius graditur.  Qui enim dicit se in Christum credere, debet quomodo ille ambulauit et ipse ambulare .  Ecce duas a Domino nostro Iesu Christo hominibus propositas uitas audiuimus, actiuam et contemplatiuam: actiua uita pertinet ad legem, contemplatiua ad Euangelium: quia sicut uetus Nouum precessit Testamentum, ita bona actio precedit contemplationem. Actiua uita hic habet perfectionem; contemplatiua licet hic habeat initium, non tamen in hac uita, sed in eternum inueniet perfectionem. Actiua uita in hac quidem uita sine contemplatiua esse potest; contemplatiua uero sine actiua in hac uita perfectionem inuenire non ualet. Ita enim unusquisque fidelium a Deo in hac uita institutus est, ut  et per exteriorem hominem, quod est corpus, semper studeat bonum exercere opus, et per interiorem, quod est anima, uacare studeat contemplationi. Ad actiuam uitam pertinet: Non homicidium facies, non adulterabis, non facies furtum, et cetera legis mandata. Ad contemplatiuam: Si uis perfectus esse, uade, et uende omnia que habes, et da pauperibus, et habebis thesaurum in celo; et ueni, sequere me.

Cum audisset autem adolescens uerbum, abiit tristis. Erat enim habens multas possessiones.  Hec est tristitia que ducit ad mortem. Causaque tristitie redditur, quod habuerit possessiones multas, id est spinas et tribulos, que sementem Dominicam suffocauerunt.

iehsu autem dixit discipulis suis, Amen dico uobis  quia diues difficile intrabit in regnum celorum. Et quomodo Abraham, Isaac, Iacob diuites intrauerunt in regnum celorum? et in Euangelio Mattheus, Zacheus diuitiis derelictis Domini testimonio predicantur. Sed consideran dum quod eo tempore quo intrauerunt, diuites esse desierant. Tandiu ergo non intrabunt, quandiu diuites fuerint. Et tamen quia difficulter diuitie contemnuntur, non dixit impossibile est diuites in regna celorum intrare, sed difficile; ubi difficile ponitur, non impossibilitas demonstratur, sed raritas pretenditur.  Quod autem iehsu uidens diuitem tristem factum, iuxta Lucam dixit: Quam difficile qui pecunias habent, in regnum Dei intrabunt , claret quidem in hoc, quia qui hic multiplicandis diuitiis incumbunt, alterius  uite gaudia querere contemnunt. Sed inter pecunias habere et pecunias amare nonnulla distantia est. Multi enim habentes non amant; item alii et habent, et amant; alii nec habere, nec amare se diuitias seculi gaudent. Quorum tutior status est cum Apostolo dicentium: Nobis mundus crucifixus est et nos mundo . Unde et Salomon non ait: Qui habet, sed qui amat diuitias, fructus non capiet ex eis . Et ipse Dominus secundum Marcum obstupescentibus in uerbis huiusce sententie discipulis exponendo subiunxit: Filioli, quam difficile est confidentes in pecuniis regnum Dei introire ; ubi notandum similiter quod, sicut supra ostendimus, non ait impossibile, sed difficile, id est maximi laboris esse pecunias habentes, uel in pecuniis confidentes,  exutis philargyrie retinaculis, aulam regni celestis intrare.

Et iterum dico uobis: Facilius est camelum per foramen acus transire, quam diuitem intrare in regnum celorum. Si facilius est camelum, ingentibus membris enormem, angustum per foramen acus penetrare quam diuitem intrare in regnum Dei, nullus ergo diues intrabit in regnum Dei. Et quomodo uel in Euangelio uel in ueteri Testamento quam plurimi diuites Dei intrauerunt in regnum, nisi forte quia diuitias uel pro nichilo habere uel ex toto relinquere Domino inspirante didicerunt? Nunquid enim Dauid in regni diuitiis confidebat qui et de semetipso canit: Quoniam unicus et pauper sum ego . Et  alios hortatur: Diuitie si affluant, nolite cor apponere . Credo non ausus dicere: Nolite suscipere. Nunquid Abraham Domino substantiam pretulisse credibile est, pro quo unicum ferire non dubitauit heredem.  Altiori autem sensu facilius est Christum pati pro dilectoribus seculi, quam dilectores seculi ad Christum posse conuerti. Cameli enim nomine se intelligi uoluit, quia sponte humiliatus infirmitatis nostre onera sustulit; in quo enim manifestius intelligitur, quam in ipso quod scriptum est: Quanto magnus es humilia te in omnibus . Per acum autem punctiones significat, per punctiones dolores in passione susceptos.  Foramen ergo acus dicit angustias passionis, qua scissa nostre quasi uestimenta nature quodammodo resarcire,  id est recuperare dignatus est, quatenus post lapsum melius reformari gaudeamus ad testimonium apostoli, dicentes: Quicunque enim in Christo baptizati estis, Christum induistis .

Auditis autem his discipuli mirabantur ualde, dicentes: Quis ergo poterit saluus esse? Quo pertinet ista responsio? cum incomparabiliter maior sit turba pauperum, que diuitibus perditis potuerit saluari, nisi quia intellexerunt omnes qui diuitias amant, etiam si adipisci nequeant, in diuitum numero deputari.

Aspiciens autem iehsu dixit eis: Apud homines hoc impossibile est, apud Deum autem omnia possibilia sunt. Hoc autem non ita accipiendum est, quod cupidi et superbi  in regnum celorum sint intraturi, cum suis cupiditatibus et superbia; sed possibile est Deo ut per uerbum, sicut etiam factum esse et quotidie fieri uidemus, a cupiditate temporalium ad caritatem eternorum, et a perniciosa superbia ad humilitatem saluberrimam conuertantur.  Legi et in quorumdam expositionibus istum diuitem Iudaicum populum interpretari, qui falso gloriabatur in obseruatione legis, cum perfectionem euangelicam respueret et terrenis rebus intentus spiritalia dona refugeret, de quibus scriptum est: Dilexerunt enim magis gloriam hominum quam gloriam Dei . Unde et in passione Domini conspirantes dixerunt: Si dimittamus eum sic, omnes credent in eum, et uenient Romani, et tollent nostrum locum et gentem . Huic ergo merito prefertur camelus, id est gentilis populus, tortitudine peccatorum et uitiorum deformis; qui facilius arripuit arduam uiam mandatorum Dei ingredi, quia citius cepit euangelica precepta uenerari, et Domini sui uestigia subsequi. De istis quippe camelis in Isaia legimus quod cameli Madian et Epha portas Hierusalem cum donis et muneribus ingrediuntur .

[III.] Tunc respondens Petrus dixit ei: Ecce nos reliquimus omnia, et secuti sumus te, quid ergo erit nobis?  Grandis fiducia: Petrus piscator erat, diues non fuerat, cibos manu et arte querebat: et tamen loquitur confidenter: Reliquimus omnia. Et quia non sufficit tantum relinquere, iungit quod  perfectum est: Et secuti sumus te. Ac si diceret: Fecimus quod iussisti: quid igitur nobis dabis premii?

iehsu autem dixit eis: Amen dico uobis quod uos qui secuti estis me in regeneratione, cum sederit filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Non dixit: Qui reliquistis omnia: hoc enim et Socrates fecit philosophus, et multi alii diuitias contempserunt; sed qui secuti estis me, quod proprie apostolorum est atque credentium. In regeneratione, cum sederit filius hominis in sede maiestatis sue, quando et ex mortuis de corruptione resurgent incorrupti, sedebitis et uos in soliis iudicantium, condemnantes duodecim tribus Isrel, quia uobis credentibus credere  noluerunt.  In hac quippe uita pro nomine eius laborantes in alia premium sperare Dominus docuit, id est in regeneratione, cum uidelicet in uitam immortalem fuerimus resurgendo regenerati, qui in uitam caducam fueramus mortaliter geniti. Quia procul dubio due sunt regenerationes, similiter sunt due adoptiones, due et resurrectiones. Una regeneratio est de qua Dominus dicit: Nisi quis renatus fuerit ex aqua et Spiritu sancto non introibit in regnum celorum . Altera hec, de qua nunc dicit: In regeneratione cum sederit filius hominis in sede maiestatis sue. Prima adoptio est de qua dicit Apostolus: Non accepistis spiritum seruitutis in timore, sed accepistis spiritum adoptionis filiorum, in quo clamamus, Abba pater . Secunda adoptio  erit de qua idem apostolus ait: Sed et ipsi inter nos ingemiscimus adoptionem exspectantes redemptionem corporis nostri . Prima resurrectio est de qua Dominus dicit: ueniet hora et nunc est quando mortui audient uocem Filii Dei, et qui audierint, uiuent . Et in Apocalypsi: Beatus qui habet partem in resurrectione prima: in eis secunda mors non habebit potestatem . Secunda resurrectio erit de qua Dominus dicit: Nolite mirari hoc, quia uenit hora in qua omnes qui in monumentis sunt audient uocem Dei, et procedent qui bona egerunt in resurrectionem uite: qui uero mala egerunt in resurrectionem iudicii . Quod uero ait: Cum sederit filius hominis in sede maiestatis sue, sedebitis et uos super sedes duodecim, etc., nemo putet duodecim  tantum apostolos, quia pro Iuda preuaricante Matthias electus est, tunc esse iudicaturos, sicut nec duodecim sole sunt tribus Isrel iudicande, alioqui tribus Leui, que tertia decima est, iniudicata recedet, et Paulus qui decimus tertius est apostolus, pro Iuda preuaricante Matthias electus est, iudicandi sorte priuabitur cum ipse dicat: Nescitis quia angelos iudicabimus, quanto magis secularia?  Sciendum namque est omnes qui ad exemplum apostolorum sua reliquerunt omnia, et secuti sunt Christum, iudices cum eo uenturos, sicut etiam omne mortalium genus esse iudicandum. Quia enim duodenario sepe numero solet in Scripturis uniuersitas designari, per duodecim sedes apostolorum iudicantium  omnium numerositas, et per duodecim tribus Isrel uniuersitas eorum qui iudicandi sunt ostenditur. Unde notandum quod duo sunt ordines electorum in iudicio futuri: unus iudicantium cum Domino, de quibus hoc loco memoratur, qui reliquerunt omnia, et secuti sunt illum: alius iudicandorum a Domino, qui non quidem omnia sua pariter reliquerunt, sed de his tantum que habebant quotidianas dare eleemosynas pauperibus Christi curabant. Unde audituri sunt in iudicio: uenite, benedicti Patris mei, possidete paratum uobis regnum a constitutione mundi: esuriui enim et dedistis mihi manducare, sitiui et dedistis mihi bibere , et cetera. Quorum et in superioribus huius Euangelii Dominus meminit cum principe quodam interrogante quid boni faciendo  uitam posset habere perpetuam: Si uis, inquit, ad uitam ingredi, serua mandata. Non homicidium facies, non furtum, non falsum testimonium dices, honora patrem et matrem, et diliges proximum tuum sicut te ipsum . Ergo qui mandata Domini seruat, ad uitam ingreditur eternam: qui autem non solum mandata seruat, uerum etiam consilium Domini, quod de contemnendis diuitiis ac luxibus tribuit, sequitur, non tantum uitam percipiet ipse, sed etiam de uita aliorum cum Domino iudicabit. Atque ita fit ut in iudicio, ut diximus, duo sint ordines bonorum. Sed et reproborum duos ibi futuros ordines Domino narrante comperimus: unum eorum qui fidei Christiane mysteriis initiati opera fidei exercere contemnunt: quibus in iudicio testatur:  Discedite a me maledicti in ignem eternum qui paratus est diabolo et angelis eius. Esuriui enim et non dedistis mihi manducare, etc. ; alterum eorum qui per fidem mysteria Christi uel nunquam suscepere, uel suscepta per apostasiam reiecere: de quibus dicit: Qui autem non credit, iam iudicatus est, quia non credit in nomine unigeniti Filii Dei . Qui quoniam nec uerbo tenus Christum colere uoluerunt, nec uerba saltem eius quibus coarguantur in iudicio merentur audire. Sed ad hoc tantum ueniunt in iudicium ut cum eis qui iudicantur peccatoribus in damnationem mittantur eternam.

Et omnis qui reliquerit domum, uel fratres, aut sorores, aut patrem, aut matrem, aut uxorem, aut  filios, aut agros, propter nomen meum, centuplum accipiet, et uitam eternam possidebit.  Locus iste cum illa sententia congruit in qua Saluator loquitur: Non ueni pacem mittere sed gladium. ueni enim separare hominem a patre suo, et matrem a filia, et nurum a socru, et inimici hominis domestici eius . Qui ergo propter fidem Christi et predicationem euangelii omnes affectus contempserint, atque diuitias et seculi uoluptates, isti centuplum recipient, et uitam eternam possidebunt. Ex occasione huius sententie quidam introducunt mille annos post resurrectionem, dicentes nobis tunc centuplum omnium rerum quas dimisimus, et uitam eternam reddendam, non intelligentes quod si in  ceteris digna sit repromissio, in uxoribus appareat turpitudo, ut qui unam pro Domino dimiserit centuplum recipiat in futuro. Sensus igitur iste est, qui carnalia pro Saluatore dimiserit spiritalia recipiet, que comparatione et merito sui ita erunt, quasi paruo numero centenarius numerus comparetur. Unde dicit et Apostolus qui unam tantum domum et unius prouincie paruos agros dimiserat, quasi nichil habentes et omnia possidentes .  Notandum quod in Euangelio Marci ita scriptum est: Nemo est qui reliquerit domum, aut fratres, aut sorores, aut patrem, aut matrem, aut filios, aut agros, propter me, et propter Euangelium, qui non accipiat centies tantum nunc, in tempore hoc, domos et fratres, et sorores, et filios, et agros, cum persecutionibus, et  in seculo futuro uitam eternam . Potest sane hoc quod ait, accipiet centies tantum nunc in tempore hoc domos, et fratres, et sorores, et matres, et filios, et agros, cum persecutionibus, per significationem altius intelligi. Centenarius quippe numerus de leua translatus in dexteram, licet eamdem inflexu digitorum uideatur tenere figuram, quam habuerat denarius in leua, nimium tamen quantitatis magnitudine supercrescit: quia uidelicet omnes qui propter regnum Dei temporalia spernunt, et in hac uita persecutionibus plenissima eiusdem gaudium regni fide certa degustant, atque in exspectatione patrie celestis, que iure in dextera significatur, omnium pariter electorum sincerissima dilectione fruuntur. uerum quia multi uirtutum studia non eadem qua  incipiunt intentione pietatis consummant, sed uel a cepto uirtutum amore tepescunt, uel ex integro ad scelerum uolutabra relabuntur, terribilis mox sententia subinfertur.

Multi autem erunt primi nouissimi, et nouissimi primi. uide autem Iudam de Apostolo in apostatam uersum, quia multi erunt primi nouissimi. uide latronem in cruce factum confessorem, eodemque die quo pro suis crucifixus est peccatis gratia fidei cum Christo in paradiso gaudentem, et dicitur: Quia nouissimi erunt primi. Sed et quotidie uidemus multos in laico habitu constitutos magnis uite meritis excellere, et alios, a prima etate spiritali studio feruentes, ad extremum otio torpente lassescere,  atque inerti stultitia quod spiritu ceperant carne consummare.



CAPUT XX. Parabola operariorum in uinea, de filiis Zebedei, et accubitis primis cene de duobus cecis secus uiam.

[I.] Simile est enim regnum celorum homini patrifamilias qui exiit primo mane conducere operarios in uineam suam.  Parabola ista uel similitudo regni celorum ex his que premissa sunt intelligitur. Scriptum est enim antea: Multi erunt primi nouissimi, et nouissimi primi, non tempori deferente Domino sed fidei.  Regnum celorum patrifamilias simile dicitur, qui ad excolendam uineam suam operarios conducit. Quis uero patrisfamilias similitudinem  rectius tenet, quam conditor noster, qui regit quos condidit et electos suos sic in hoc mundo possidet, quasi subiectos dominus in domo; qui habeat uineam, uniuersam scilicet Ecclesiam, quia ab Abel iusto usque ad ultimum electum qui in fine mundi uenturus est, quot sanctos protulit qua si tot palmites misit.

Conuentione autem facta cum operariis ex denario diurno misit eos in uineam suam.  Denarius imaginem regis habet. Idcirco enim unusquisque accedit ad cultum diuini nominis et appropinquat Ecclesie, que per uineam significata est, ut in Christo recipiat imaginem deitatis, quam in paradiso perdiderat liuore serpentis. Unde denarius est dictus qui pro decem nummis apud antiquos imputabatur,  significante ratione, quod quantum quisque legis decalogum studuerit implere, tanto amplius reformetur ad imaginem eius qui creauit eum, et splendidiorem mercedem, que per denarium significata est, recipiat in futuro.  Ad erudiendum ergo plebem suam Dominus quasi ad excolendam uineam suam nullo tempore destitit operarios mittere. Quia et prius per patres, et post modum per legis doctores et prophetas, ad extremum uero per apostolos, dum plebis sue mores excoluit, quasi per operarios in uinee cultura laborauit. Quamuis in quolibet modulo uel mensura quisquis cum fide recta bone actionis exstitit, huius uinee operarius fuit.

Et egressus circa horam tertiam uidit alios stantes in foro otiosos, et illis dixit: Ite et uos in  uineam meam, et quod iustum fuerit dabo uobis. Illi autem abierunt. Iterum autem exiit circa sextam horam, et nonam, et fecit similiter. Circa undecimam uero exiit, et inuenit alios stantes, et dicit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et uos in uineam meam. Hic itaque paterfamilias ad excolendam uineam suam mane hora tertia, sexta, nona, et undecima operarios conducit, qui a mundi huius initio usque in finem ad erudiendam plebem fidelium predicatores predestinare non destitit. Mane etenim mundi fuit ab Adam usque ad Ne: hora uero tertia a Ne usque ad Abraham: sexta uero ab Abraham usque ad Moysen; nona autem a Moyse usque ad  aduentum Domini; undecima uero ab aduentu Domini usque ad finem mundi, in qua predicatores sancti apostoli missi sunt, qui mercedem plenam et tarde uenientes acceperunt. Operator ergo mane, hora tertia, sexta et nona, antiquus ille et Hebraicus populus designatur, qui in electis suis ab ipso mundi exordio, dum recta fide Deum studuit colere, quasi non destitit in uinee cultura laborare. Ad undecimam uero gentiles uocantur, quibus et dicitur: Quid hic statis tota die otiosi? Qui enim transacto longo mundi tempore pro uita sua laborare neglexerant, quasi tota die otiosi stabant. Pensate quid inquisiti respondeant; dicunt enim: Quia nemo nos conduxit: Nullus quippe ad eos patriarcha, nullus propheta uenerat. Et quid est dicere, ad  laborem nos nemo conduxit, nisi quia uite nobis uias nemo predicauit. Quid ergo nos a bono opere cessantes in excusatione nostra dicturi sumus, qui pene a matris utero ad fidem uenimus, qui uerba uite ab ipsis cunabulis audiuimus, qui ab uberibus sancte Ecclesie potum superne predicationis sumpsimus cum lacte carnis? Possumus uero et easdem diuersitates horarum etiam ad unumquemque hominem per etatum momenta distinguere. Mane quippe intellectus nostri pueritia est. Hora autem tertia adolescentia intelligi potest, quia quasi iam sol in altum proficit dum calor etatis crescit. Sexta uero iuuentus est, quia uelut in centro sol figitur, dum in ea plenitudo roboris solidatur. Nona autem senectus intelligitur,  in qua uelut sol ab alto axe descendit, quia etas a calore iuuentutis deficit. Undecima uero ea est etas, que decrepita uel ueterana dicitur, unde Greci ualde seniores non sed appellant, ut plusquam senes esse insinuent. Quia ergo ad uitam bonam alius in pueritia, alius in adolescentia, alius in iuuentute, alius in senectute, alius in decrepita etate perducitur, quasi diuersis horis operarii ad uineam uocantur. Nam qui sibi uiuit, qui carnis sue uoluptatibus pascitur, recte otiosus redarguitur quia fructum diuini operis non sectatur; qui uero et usque ad etatem ultimam Deo uiuere neglexerit quasi usque ad undecimam otiosus stetit. Unde recte usque ad undecimam torpentibus dicitur: Quid hic statis tota die otiosi? Ac si aperte dicatur:  Et si Deo uiuere in iuuentute et pueritia noluistis, saltem in ultima etate resipiscite, et ad uite uias cum iam laboraturi non multum estis, uel sero uenite.

Cum autem sero iam factum esset, dicit Dominus uinee procuratori suo: uoca operarios, et redde illis mercedem, incipiens a nouissimis usque ad primos.  Postquam enim operis diurni ratio reddita esset, ad renuntiationis promisse tempus opportunum ueniens dicit: Cum autem sero factum esset, hoc est, cum dies totius mundi ad uesperum consummationis inclinata esset; uel cum cuiuscunque hominis terminus appropinquaret; tempore enim preterito futuri temporis similitudinem exponit rationem. Dixit Dominus uinee procuratori suo et  reliqua. Procuratorem ergo istum, quem melius quam Redemptorem nostrum intelligere possumus, cui Pater omnia dedit in manus? Pater enim non iudicat quemquam, sed omne iudicium dedit Filio . Qui bene procurator dicitur, qui procurat filiis hominum bona futura pro operibus bonis retribuere. De quo Apostolus dicit: Omnem sollicitudinem nostram proiicientes in eum, quoniam ipsi cura est de nobis . Ipse uocat operarios, et reddit illis mercedem quia omnes homines presentari oportet ante tribunal Christi ut recipiat unusquisque propria corporis prout gessit siue bonum siue malum . Quod autem subsequenter dicitur de retributore quod inciperci a nouissimis usque ad  primos, plerumque ita contingit, ut ante remunerentur retro uenientes, quia prius ad regnum de corpore exeunt quam hi qui a pueritia uocati esse uidebantur.  An non ad undecimam uenit latro? Qui et si non habuit per etatem, habuit tamen retro per penam, qui Dominum in cruce confessus est, et pene cum uoce sententie spiritum exhalauit uite. A nouissimo autem reddere denarium paterfamilias cepit, quia ad paradisi requiem prius latronem quam Petrum uocauit. Quanti patres ante legem, quanti sub lege fuerunt? Et tamen hi qui in Domini aduentu uocati sunt ad celorum regnum, sine aliqua tarditate peruenerunt. Eumdem ergo denarium acceperunt qui laborauerunt ad undecimum, quod exspectauerunt toto desiderio qui laborauerunt ad  primam, quia equalem uite eterne retributionem sortiti sunt cum his qui a mundi initio uocati fuerunt, hi qui in fine mundi ad Dominum uenerunt. Unde et subditur:

Cum uenissent ergo qui circa undecimam horam uenerant, acceperunt singulos denarios. uenientes autem et primi arbitrati sunt quod plus essent accepturi; acceperunt autem et ipsi singulos denarios. Et accipientes murmurabant aduersus patremfamilias, dicentes: Hi nouissimi una hora fecerunt, et pares illos nobis fecisti, qui portauimus pondus diei et estus. Pondus enim diei et estus portauerunt hi quos a mundi initio, qui diu hic contigit uiuere, necesse fuit etiam longiora carnis tentamenta tolerare. Unicuique enim pondus diei et estus ferre est per longioris  uite tempora carnis sue calore fatigari. Sed queri potest quomodo murmurare dicti sunt, qui saltem sero ad regnum uocati sunt; celorum etenim regnum nullus murmurans accipit, nullus qui accipit murmurare potest. Sed quia antiqui patres usque ad aduentum Domini quamlibet iuste uixerunt, ducti ad regnum non sunt, nisi ille descenderet qui paradisi claustra hominibus interpositione sue mortis aperiret, eorum hoc ipsum murmurare est quod et recte pro percipiendo regno uixerunt, et tamen diu a percipiendo regno dilati sunt. Quos enim post peractam iustitiam inferni loca quamuis tranquilla susceperunt, eis profecto et laborasse fuit in uinea et murmurasse? Quasi ergo post murmurationem denarium acceperunt, qui post longa inferni tempora ad gaudia  regni peruenerunt. Nos autem qui ad undecimam uenimus, post laborem non murmuramus, et denarium accipimus, quia post mediatoris aduentum in hunc mundum uenientes, ad regnum ducimur, mox cum de corpore eximus, quod antiqui Patres cum magno labore susceperunt.

At ille respondens uni eorum dixit: Amice, non facio tibi iniuriam: Nonne ex denario conuenisti mecum? Tolle quod tuum est, et uade.  Legi in cuiusdam libro amicum istum qui increpatur a patrefamilias prime hore operarium protoplastum intelligi, et illos qui in illo tempore crediderunt. Nonne, inquit, ex denario conuenisti mecum? Denarius figuram regis habet. Recepisti ergo mercedem  quam tibi promiseram imaginem et similitudinem meam. Quid queris amplius; et non tam ipse solus [plus] accipere, quam alium nichil accipere desideras, quam si [quasi] alterius consortio minuatur premii meritum. Tolle quod tuum est, et uade. Iudeus in lege non gratia, sed per opera saluatur: Qui enim fecerit eam uiuet in ea .

uolo autem et huic nouissimo dare sicut et tibi.  uere enim Iudei oculum prauum, intentionem quam habuerunt, sicut eos; sed arguit apostolus Paulus quod et Dominum Iesum occiderunt, et prophetas et nos persecuti sunt, etc.   Collatio ergo regni non humani est meriti, aut dignitatis, sed diuine est prestatio bonitatis. Hinc recte subiungit:

 Aut non licet mihi quod uolo facere? An oculus tuus nequam est, quia ego bonus sum? Stulta enim questio hominis contra benignitatem Dei. Non querendum quippe esset non si id daret quod deberet, sed si non daret quod deberet.  Huic loco simile sonat et illa Luce parabola ubi maior filius minori inuidet, et non uult eum recipi penitentem, sed patrem accusat iniustitie .  Nemo autem se de opere, nemo de tempore extollat, cum hac expleta sententia subsequenter ueritas clamet:

Sic erunt nouissimi primi, et primi nouissimi.  Omnis itaque retrouocatio gentibus inuidet, et in Euangelii torquentur gratia. Unde et Saluator concludens parabolam dixit:

 Erunt nouissimi primi, et primi nouissimi. Iudei de capite uertentur in cauda, et gentes de cauda mutabuntur in capite. Sic enim Moyses in Deuteronomio eius prophetauit: Aduena qui tecum moratur, ascendet super te: ille erit in capite et tu eris in cauda, ille fenerabitur tibi et tu non feneraberis ei .  Ecce enim et si iam scimus que uel quanta bona egimus, adhuc supernus iudex, qua subtilitate hec examinet, ignoramus. Et quidem gaudendum cuique summopere est in regno Dei esse uel ultimum. Sic post hec terribile ualde est quod sequitur: Multi enim uocati sunt, pauci uero electi. Quia ad fidem plures ueniunt, et ad celeste regnum pauci perducuntur. Ecce enim ad sanctorum festiuitates quam multi conuenimus, et Ecclesiam  pariter replemus; sed tamen quis scit quam pauci sunt, qui in illo electorum Dei grege numerentur. Ecce uox omnium Christum clamat, sed uita omnium non clamat. Plerique Dominum uocibus sequuntur, moribus fugiunt. Hinc enim Paulus dicit: Qui confitentur se nosse Deum, factis autem negant . Hinc Iacobus ait: Fides sine operibus otiosa est . Hinc per Psalmistam Dominus dicit: Annuntiaui, et locutus sum, multiplicati sunt super numerum . uocante enim Domino, super numerum multiplicantur fideles, quia nonnunquam etiam hi ad fidem ueniunt, qui ad electorum numerum non pertingunt. Hi enim fidelibus confessionem admisti sunt, sed propter uitam reprobam  illic numerari in sorte fidelium non merentur. Hoc ouile sancte Ecclesie hedos cum agnis recipit, sed attestante Euangelio cum iudex uenerit, bonos a malis separat, sicut pastor segregat oues ab hedis . Neque etenim possunt, qui hic carnis sue uoluptatibus seruiunt, illic in ouium grege numerari. Illic eos a sorte humilium iudex separat, qui se hic superbie cornibus exaltant. Regnum celi percipere nequeunt qui hic et in celesti fide positi toto desiderio terram querunt et multos tales intra Ecclesiam cernimus, sed eos nec imitari, nec desperare debemus. Quid enim sit hodie aspicimus, sed quid cras futurus sit unusquisque nescimus. Plerumque et qui post nos uenerit, per agilitatem nos boni operis antecedit, et uix eum assequimur,  quem hodie preire uidebamur. Certe cum Stephanus pro fide moreretur, Saulus lapidantium uestimenta seruabat . Omnium ergo manibus ipse lapidauit qui ad lapidantium omnes exertos reddidit. Et tamen eumdem ipsum in sancta Ecclesia laboribus antecessit, quem persequendo martyrem fecit. Duo ergo sunt que sollicite pensare debemus, quia enim multi uocati, pauci uero electi sunt. Primum est, ut de se quisque minime presumat, quia et si iam ad fidem uocatus est, utrum perenni regno dignus sit nescit. Secundum uero est ut unusquisque proximum quem fortasse iacere in uitiis conspicit desperare non audeat, quia diuine misericordie diuitias ignorat.

[II.] Et ascendens iehsu Hierosolymam, assumpsit  duodecim discipulos secreto, et ait illis: Ecce ascendimus Ierosolymam, et filius hominis tradetur principibus sacerdotum, et scribis, et condemnabunt eum morti. Redemptor noster preuidens ex passione sua discipulorum animos perturbandos, eis longe ante et eiusdem passionis penam, et resurrectionis gloriam predicit, ut cum eum morientem, sicut predictum esset, cernerent, etiam resurrecturum non dubitarent.  Et crebro hoc ipsum discipulis dixerat; sed quia, multis in medio disputatis, poterat labi de memoria quod audierant, iturus Hierosolymam et secum ducturus apostolos ad tentationem eos parat, ne cum uenerit persecutio crucis et ignominia scandalizentur.

Et tradent eum gentibus ad deludendum, et flagellandum,  et crucifigendum, et tertia die resurget.  Tradidit enim Iudas Dominum Iudeis, et ipsi tradiderunt eum gentibus, Pilato et potestati Romanorum. Unde scriptum est: uinctum adduxerunt eum et tradiderunt eum Pontio Pilato presidi. Pilatus autem apprehendit Iesum et flagellauit, et milites plectentes coronam de spinis imposuerunt capiti eius, et ueste purpurea circumdederunt eum, et ueniebant ad eum dicentes: Aue, rex Iudeorum, et dabant ei palmas . Sed ignominia hec tota euacuata est celesti gloria resurrectionis, quia caro eius non uidit corruptionem, sed palam triumphans resurrexit in gloria, euacuans omnes principatus et potestates.

 Tunc accessit ad eum mater filiorum Zebedei cum filiis suis, adorans et petens aliquid ab eo. Qui dixit ei: Quid uis? Ait illi: Dic ut sedeant hi duo filii mei unus ad dexteram tuam, et unus ad sinistram in regno tuo.  Unde opinionem haberet regni mater filiorum Zebedei, ut cum Dominus dixerit, Filius hominis tradetur principibus sacerdotum, et scribis, et condemnabunt eum morte, et tradent illum gentibus ad illudendum, et flagellandum, et crucifigendum; et ignominiam passionis timentibus discipulis nuntiaret, illa gloriam postulet triumphantis? Hac, ut reor, ex causa ortum est, quia post omnia dixerat Dominus, et tertia die resurget. Putauit enim mulier post resurrectionem eum illico regnaturum, et hoc quod in secundo aduentu  promittitur primo esse complendum; ita auiditate feminea presentia cupit, immemor futurorum. Quod autem interrogat Dominus, et illa petente respondit quid uis? non uenit de ignorantia, sed ex dispensatione, ut illius petitione et auditu aliorum prolata, ipse occasionem haberet respondendi atque docendi; quomodo in numerosa multitudine, Quis me tetigit ? Et de Lazaro, ubi posuistis eum ? Postulat autem mater filiorum Zebedei errore muliebri, et pietatis affectu nesciens quid peteret. Nec mirum si ista arguatur imperitie, cum de Petro dicatur quando tria uult facere tabernacula, nesciens quid diceret .

Respondens autem iehsu, dixit: Nescitis quid petatis.  Mater postulat, et Dominus discipulis loquitur, intelligens preces eius ex filiorum descendere uoluntate.  Nesciunt quid petant qui sedem a Domino glorie, quam nondum merebantur inquirunt; iam enim delectabat eos culmen honoris, sed prius uia habebat exercere laboris.  Desiderabant regnare sublimiter cum Christo, sed prius erat pati humiliter pro Christo: bonum quidem desiderium, sed inconsiderata petitio. Ideo et si impetrare non debebant, simplicitas tamen petitionis eorum confundi non merebatur. Propterea non uoluntatem neque propositum eorum culpauit, sed solam ignorantiam reprehendit, dicens: Nescitis quid petatis.

Potestis bibere calicem quem ego bibiturus sum?  Dicunt ei: Possumus.  Nomine enim calicis siue baptismi passionem designat martyrii qua et ipsum, et illos decebat consummari. Unde et alibi de sua passione loquitur: Baptisma autem habeo baptizari, et quomodo coarctor usque dum perficiatur , et eidem passioni appropinquans orabat dicens: Pater, si uis, transfer calicem istum a me. Ait illis:

Calicem quidem meum bibetis .  Queritur quomodo calicem martyrii Zebedei filii, Iacobus uidelicet et Ioannes, biberint, aut quomodo baptismo Domini fuerint baptizati, cum Scriptura narret Iacobum tantum apostolum ab Herode capite truncatum, Ioannes autem quod propria  morte uitam finiuerit. Sed si legamus ecclesiasticas historias, in quibus fertur quod et ipse propter martyrium sit missus in feruentis olei dolium et inde ad suscipiendam coronam Christi athleta processerit, statimque relegatus in Pathmum insulam sit, uidebimus martyrio animum non defuisse, et bibisse Ioannem calicem confessionis, quem et tres pueri in camino ignis biberunt, licet persecutor non fuderit sanguinem; quod autem subiungit:

Sedere autem ad dexteram meam, et sinistram non est meum dare uobis, sed quibus paratum est a Patre meo,  sic intelligendum est: Regnum celorum non est dantis, sed accipientis. Non est enim personarum acceptio apud Deum, sed quicunque talem se prebuerit, ut regno celorum dignus sit, hic accipiet,  quod non persone, sed uite comparatum est. Si itaque tales estis qui consequamini regnum celorum, quod Pater meus triumphantibus preparauit, uos quoque accipietis illud. Item:

Non est meum dare uobis, sed quibus paratum est.  Non est meum dare superbis; hoc enim adhuc erant, sed si uultis illud accipere, nolite esse quod estis. Aliis paratum est, et uos alii estote, et uobis paratum est. Quid est, Alii estote? prius humiliamini qui iam uultis exaltari.

Et audientes decem indignati sunt de duobus fratribus.  Decem apostoli non indignantur matri filiorum Zebedeos, nec ad mulierem audaciam referunt postulationis, sed ad filios quod ignorantes mensuram suam immodica cupiditate exarserint,  quibus Dominus dixerat: Nescitis quid petatis. Subintelligitur autem uel ex responsione Domini, uel ex indignatione apostolorum, quod filii matrem immiserunt ad grandia postulanda.

iehsu autem uocauit eos ad se, et ait: Scitis quia principes gentium dominantur eorum, et qui maiores sunt potestatem exercent in eos: non ita erit inter uos, sed quicunque uoluerit inter uos maior fieri, sit uester minister. Et qui uoluerit inter uos primus esse, erit uester seruus. Humilis magister et mitis nec cupiditatis immodice duos arguit postulantes, nec decem reliquos indignationis increpat et liuoris, sed tale ponit exemplum, quo doceat eum maiorem esse qui minor fuerit, et illum Dominum fieri qui omnium seruus sit. Frustra igitur aut illi immoderata quesierant,  aut isti dolent super maiorum desiderio, cum ad summitatem uirtutum non potentia, sed humilitate ueniatur. Denique proponit exemplum ut si dicta parui penderent, erubescerent ad opera, et dicit:

Sicut filius hominis non uenit ministrari, sed ministrare. Nota quod crebro diximus eum qui ministret filium appelari hominis.

Et dare animam suam redemptionem pro multis. Quando formam serui accepit, ut pro mundo sanguinem funderet. Et non dixit, dare animam suam redemptionem pro omnibus, sed pro multis: pro his qui credere uoluerint.

[III.] Et egredientibus eis ab Iericho secute sunt  eum turbe multe, et ecce duo ceci sedentes secus uiam audierunt, quia iehsu transiret; et clamauerunt, dicentes: Domine, miserere nostri, fili Dauid.  Hoc et Marcus commemorat, sed de uno ceco factum. Que ita soluitur questio, ut illa soluta est de duobus, qui legionem demonum patiebantur in regione Gerasenorum . Nam duorum etiam cecorum, quos modo interposuit, unum fuisse notissimum, et in illa ciuitate famosissimum, ex hoc etiam satis apparet, quod et nomen eius, et nomen patris eius Marcus commemorauit. Quod in tot superius sanatis a Domino non facile occurrit, nisi cum Iairum archisynagogum etiam nomine expressit, cuius filiam resuscitauit iehsu. In quo etiam magis iste sensus apparet, quia et ille archisynagogus utique in  loco illo nobilis fuit. Procul dubio itaque Bartimeus ille quem Marcus commemorat, Timei filius ex aliqua magna felicitate deiectus, notissime et famosissime miserie fuit, quia non solum cecus, uerum etiam mendicus sedebat. Hinc est ergo, quod ipsum solum uoluit commemorare Marcus, cuius illuminatio tam claram famam huic miraculo comparauit, quam erat illius nota calamitas.  Iericho urbs est, quam, Iordane transgresso, subuertit Iosue, rege illius interfecto , pro qua exstruxit aliam Ahiel de Bethel ex tribu Ephraim , quam Dominus atque Saluator sua presentia illustrare dignatus est. Sed et hec eo tempore, quo Ierusalem oppugnabatur a Romanis, propter perfidiam ciuium capta atque destructa, qua tertia edificata  est ciuitas, que hodie usque permanet, et ostenduntur utriusque urbis uestigia usque in presentem diem. Iericho autem, que interpretari dicitur luna, defectum nostre mutabilitatis ac mortalitatis significat. Quod ex illa maxime Euangelii parabola claruit, ubi homo descendens ab Ierusalem in Iericho incidit in latrones , et uulneratus ab eis ac dispoliatus, per piam Samaritani industriam ad salutem reuocatus est, quia nimirum genus humanum a uisione summe pacis in desideria seculi huius labe mortifera decidens per Dominum Saluatorem ad uitam quam errando perdiderat, reducitur. Multi latrones erant in Iericho, qui egredientes et descendentes de Hierosolymis interficere et uulnerare consuerant. Idcirco Dominus uenit Iericho  cum discipulis suis, ut liberet uulneratos, et multam turbam secum trahat. Denique postquam egredi uoluit Iericho, secuta est eum turba multa; si mansisset Ierosolymis, et nunquam ad humilia descendisset, turba usque hodie sederet in tenebris et in umbra mortis. Sed et duo ceci erant iuxta uiam. Cecos appellat, qui necdum poterant dicere: In lumine tuo uidebimus lumen . Secus uiam dicit, quia uidebantur quidem legis habere notitiam, sed uiam, que Christus est, ignorabant; quos plerique Phariseos intelligunt et Sadduceos. Alii uero utrumque populum, et ueteris Testamenti et Noui, quod alter scriptam legem, alter naturalem sequens sine Christo cecus erat. Hi qui per se uidere non  poterant, audierunt preconia Saluatoris, et confessi sunt filium Dauid. Proficiscente igitur Domino et discipulis eius, et plurima multitudine de Iericho, duo ceci iuxta uiam sedebant; quia ascendente ad celos Domino, et multis fidelium sequentibus, imo cunctis ab initio mundi electis una cum illo ianuam regni celestis ingredientibus, mox uterque populus diu perfidia cecus audito Saluatoris aduentu ceperunt et ipsi sue salutis atque illuminationis spem habere, atque inquisitione desiderii salutaris ad hoc peruenire studuerunt, ut quis esset uerus religionis cultus inuestigando perquirerent.

Turba autem increpabat eos, ut tacerent. At illi magis clamabant, dicentes: Domine, miserere nostri, fili Dauid. Oportebat autem ut tam diu clamarent, donec resistentis  sibi turbe strepitum uincerent, id est, tam perseueranter intenderent animum orando atque pulsando, quousque consuetudine desideriorum carnalium, que tanquam turba obstrepit cogitationi lucem ueritatis eterne uidere conanti, uel ipsam hominum carnalium turbam studia spiritalia impedientem fortissima intentione superarent. Audientes Iesum ceci misereri sui precantur, nec multis licet prohibentibus a clamando desistunt, quia populi gentium agnita fama nominis Christi participes eius fieri querebant. Contradicebant multi: primo Iudei ut in Actibus apostolorum legimus; deinde etiam gentiles acriori ac fortiori persecutione frequenter instabant, ne illuminandus sanandusque Christum mundus inuocaret. Nec tamen eos, qui ad uitam erant  preordinati eternam, uesanus impugnantium furor disposita ualebat salute priuare.

Et stetit iehsu et uocauit eos, et ait: Quid uultis ut faciam uobis? Dicunt illi: Domine, ut aperiantur oculi nostri.  Ceci erant, quo pergerent ignorabant, sequi non poterant Saluatorem. Multe fouee in Iericho, multe rupes et prerupta. Idcirco Dominus stat, ut uenire possint, et uocari iubet, ne turbe prohibeant: et interrogat, quasi ignorans quid uelint, ut ex confessione cecorum manifesta debilitas pateat, et uirtus ex remedio cognoscatur.  Ecce stat qui ante transibat. Qua in re aliquid nobis Dominus innuit, quod intelligi de humanitate atque diuinitate illius utiliter possit. Clamantem  etenim cecum transiens audiuit, sed stans miraculum illuminationis exhibuit. Quid est autem transeundo audire, stando lumen restituere, nisi quod per humanitatem suam misertus est, qui per diuinitatis potentiam a nobis mentis nostre tenebras exclusit? Quod enim propter nos natus et passus est, quod resurrexit, ascendit in celum, qui transiit iehsu, quia hec nimirum actio temporalis est; sed stans cecum illuminauit, quia non sicut illa dispensatio temporalis, ita uerbi eternitas transiit, que in se manens innouat omnia. Stare enim Dei est incommutabili cogitatione mutabilia cuncta disponere. Qui ergo uoces petentes transiens audiuit, stans lumen reddidit, quia etsi propter nos temporalia pertulit,  inde tamen nobis lucem tribuit, unde habere mutabilitatis transitum nescit.

Misertus autem eorum iehsu, tetigit oculos eorum, et confestim uiderunt, et secuti sunt eum.  Tangit oculos, et prestat artifex quod natura non dederat. Aut certe quod debilitas tulerat, donat in misericordia. Statimque uiderunt, et secuti sunt eum. Qui ante in Iericho, qui ante contracti sedebant, et clamare tantum nouerant, postea sequuntur Iesum, non tam pedibus quam uirtutibus.  uidet et sequitur Iesum, qui bonum, quod intelligit, operatur. uidet autem, sed non sequitur, qui bonum quidem intelligit, sed bene operari contemnit: Iesum enim sequitur, qui imitatur. Hinc namque dicit: Si quis mihi ministrat, me sequatur .  Consideremus ergo qua graditur, ut sequi mereamur. Ecce cum sit Dominus, et creator angelorum, suscepturus naturam nostram, quam condidit, in uterum uirginis uenit. Nasci tamen uoluit in hoc mundo, per diuites noluit, parentes pauperes elegit, unde et agnus, qui pro illo offerretur, defuit, columbarum pullos et par turturum ad sacrificium mater inuenit. Prosperari in hoc mundo noluit, opprobria irrisionesque tolerauit, sputa, flagella, alapas, spineam coronam, crucem sustinuit. Et quia rerum corporalium delectatione a gaudio interno cecidimus, cum qua amaritudine illuc redeatur, ostendit.



CAPUT XXI. De ingressu Iesu in Ierusalem, et eiectione uendentium ex templo. De indignatione Phariseorum super  pueros clamantes, Hosanna. De ficu arida, et Ioanne Baptista, etc.

Et cum appropinquassent Hierosolymis, et uenissent Bethphage ad montem Oliueti.  Egreditur iehsu de Iericho, turbis eductis inde quamplurimis, et cecis reddita sanitate, appropinquat Hierosolymis, magnis ditatus mercedibus: salute credentium reddita ingredi cupit urbem pacis, et locum uisionis Dei, et arcem speculatoris: Cum appropinquassent, inquit, Hierosolymis, et uenissent Bethphage, et reliqua. In Luca ita scriptum est: Cum appropinquasset ad Bethphage, et Bethaniam ad montem qui uocatur Oliueti . Bethphage erat uiculus sacerdotum in monte Oliueti; Bethania quoque uillula siue ciuitas in latere montis eiusdem, quasi stadiis quindecim  ab Hierusalem, sicut Ioannes euangelista manifestat, ubi Lazarus suscitatus est a mortuis, cuius et monumentum ecclesia nunc ibidem constructa demonstrat. Bethphage autem domus bucce, siue maxillarum. Bethania domus obedientie dicitur: quas Ierosolymam uenturus Saluator presentie sue dignatione sublimauit, quia multos ante passionem suam docendo donis pie confessionis et obedientie spiritalis impleuit. Que pulchre ciuitates in monte Oliueti posite referuntur, id est, in ipso Domino, qui nos unctione spiritalium carismatum, et scientie pietatisque luce refouet. Unde alibi cum diceret: Non potest ciuitas abscondi supra montem posita; continuo subiecit: Neque accendunt lucernam, et  ponunt eam sub modio ; quia idem mons Oliueti, id est summus spiritalium distributor gratiarum, qui ciuitatem suam, ut emineat, exaltat, hanc quoque oleo exsultationis, ut lucere possit, inflammat, et quia idem lumen sub modio poni noluit, continuo euangelista subiunxit.

Tunc iehsu misit duos discipulos, dicens eis: Ite in castellum quod contra uos est. Misit duos discipulos in castellum, quod contra eos erat, id est doctores, qui indocta ac barbara totius orbis littora quasi contrapositi castelli menia euangelizando penetrarent, destinare curauit. Recte autem duo mittuntur, siue propter scientiam ueritatis, et munditiam operis, siue propter gemine dilectionis, Dei uidelicet et proximi, sacramentum toto orbe predicandum.   Quidam autem duos istos Petrum et Philippum apostolos exponit intelligi oportere, quoniam hi, primum transgredientes Iudaicos fines, gentes adduxerunt ad Christum. Philippus quidem Samariam, quam ipsam Samariam asinam esse interpretatur. Petrus autem gentes accipiens Cornelium ex gentibus quasi Samarie pullum.

Et statim inuenietis asinam alligatam, et pullum cum ea, soluite et adducite mihi.  Intreuntes mundum predicatores inuenerunt populum nationum perfidie uinculis irretitum. Funiculis enim peccatorum suorum unusquisque constrictus erat, nec solum nationum, sed et Iudeorum. Omnes enim peccauerunt, et egent gloria Dei . Unde bene apud Mattheum asina quoque cum pullo alligata reperitur.  Asina quippe, que subiugalis fuit, et edomita iugum legis traxerat, synagogam significat. Pullus asine lasciuus et liber populum nationum demonstrat, cui nemo unquam hominum sedit, id est, nemo rationabilium doctorum frenum correptionis quo uel linguam a malo cohibere, uel in arctam uite uiam ire cogeretur, imposuit; nemo indumenta salutis, quibus spiritaliter calefieret, utilia suadendo contulit. Sederet namque illi homo, si qui ratione utens eius stulta deprimendo corrigeret. Unde non immerito possunt duo discipuli, ad exhibenda Domino animalia destinati, iuxta parabole superioris exemplum, duo predicatorum ordines, unus in gentes, alter uero in circumcisionem directus intelligi.  Propter quasdam enim tales similitudines  animalibus hic assimilati sunt homines, Deum uel Dei Filium non cognoscentes. Est enim animal hoc immundum, et pre ceteris pene iumentis magis irrationabile, et stultum, et infirmum, et ignobile, et oneriferum magis: sic fuerunt et homines ante Christum idololatriis et passionibus immundi et irrationabiles uerbi ratione carentes, quantum ad Deum stulti.  Et notandum, quod tres euangeliste, qui Greco sermone scripsere, pullum tantummodo commemorant: Mattheus uero solus, qui Hebreis Hebreoque suum Euangelium scripsit eloquio, asinam quoque solutam et Domino refert adductam, ut eiusdem etiam gentis Hebree non desperandam, si penituerit, monstret esse salutem. Soluite, inquit,  et adducite mihi. Quecunque enim solueritis super terram, erant soluta et in celis .

Et si quis uobis aliquid dixerit, dicite: Quia Dominus his opus habet, et confestim dimittet eos.  Et si quis, inquit, uobis dixerit aliquid, dicite: Dominus operam eorum desiderat. Ne dicatis dominus tuus, neque dominus noster, neque dominus iumentorum, ut intelligant omnes, quia ego solus sum Dominus, non solum animalium, neque solum eorum, qui mihi subditi sunt, sed omnium hominum, etiam qui mihi contrarii sunt. Nam et peccatores conditione quidem mei sunt, uoluntate autem sua diaboli. Meus est enim orbis terre, et plenitudo eius . Dominus operam eorum desiderat. Iustum est, ut aliquando creatura seruiat  suo factori. Gentes enim Deus in potestate diaboli pro tempore reliquit ut tentet, non in eternum contempsit, ut perdat. Necesse est autem ut fiat quod scriptum est: Homines et iumenta saluabis, Domine.  Alligata erat asina multis uinculis peccatorum, pullus quoque lasciuus, et frenorum impatiens cum matre secundum Euangelium Luce multos habebat dominos, non uni errori et dogmati subditus; et tamen multi domini, qui sibi potestatem illicitam uindicabant, uidentes uerum Dominum, et seruos eius uenisse, qui ad soluendum missi erant, non audebant resistere.

Hoc autem totum factum est, ut impleretur quod dictum est per prophetam dicentem: Dicite filie Sion.  Filia Sion historialiter Hierusalem  est, ciuitas sita in monte Sion. Mystice autem filia Sion Ecclesia est fidelium, pertinens ad supernam Hierusalem, que est mater omnium nostrum , cuius portio tunc non minima erat in populo Isrel.

Ecce rex tuus uenit tibi mansuetus, sedens super asinam et pullum subiugalis. Ecce rex, inquit, tuus uenit tibi mansuetus, etc. Ecce ostendentis uerbum est, id est, uidete non carnali aspectu, sed spiritali intellectu opera uirtutum eius aspicite, non schema uisionis eius. Si enim schema eius aspexeritis, decipiendi estis in natura humana. Si autem opus eius consideraueritis, saluandi estis in uirtute diuina. Nolite dicere: Nos non habemus regem, nisi tantummodo Cesarem . Ecce rex tuus uenit tibi mansuetus, cedens super asinam. Si intellexeris,  uenit tibi; si non intellexeris, ueniet contra te, id est, si intellexeris, ueniet ut saluet te, et sub pedibus tuis subiget gentes, ut gaudens per Prophetam dicas: Quoniam Deus excelsus terribilis, et rex magnus super omnem terram subiecit populos nobis, et gentes sub pedibus nostris; elegit nos hereditatem sibi speciem Iacob quem dilexit . Si autem non intellexeris, ueniet ut perdat te, et de templo sanctitatis expellat, et aliam sponsam de gentibus castiorem inducat in cubiculum sanctitatis sue. uis cognoscere mansuetudinem uenientis, considera speciem aduentus eius . Non sedet in curru aureo pretiosa purpura fulgens, nec ascendit super feruidum equum discordie amatorem et litis,  qui gloria iactantie pectus habet repletum, qui de longe odoratur bellum, et gaudet ad uocem tube, et cum uiderit sanguineam pugnam, dicit in corde suo: Bene factum; sed sedet super asinam tranquillitatis et pacis amicam. Non autem uides in circuitu eius splendentes gladios, aut cetera ornamenta armorum terribilium. Sed quid? ramos frondentes, testimonia pietatis. uenit ergo mansuetus, ut non propter potentiam timeretur, sed ut propter mansuetudinem amaretur sedens super asinam et pullum, id est, matrem et filium.  Notandum autem quod hoc testimonium in propheta Zacaria scriptum est , sed sciendum est, quod secundum litteram in paruo temporis spatio super utrumque animal sedere Dominus non quiuerit. Aut  enim asine sedit, et pullus absque sessore fuit; aut si pullo  abusus est ad sedendum, asina ducta est libera. Ergo cum historia uel impossibilitatem habeat, uel turpitudinem, ad altiora transmittuntur, ut asina ista, que subiugalis fuit, et edomita et iugum legis traxerat, synagoga intelligatur. Pullus asine lasciuus et liber, gentium populus, quibus sedebat iehsu, id est, in precordiis eorum habitabat, dicens: Discite a me quia mitis sum et humilis corde , missis ad eos duobus discipulis suis, uno in circumcisionem, et altero in gentes.

Euntes autem discipuli fecerunt sicut precepit illis, et adduxerunt asinam et pullum. Quod euntes apostoli soluerunt asinam alienam, ministerium fuit  quidem illorum, uirtus autem et auctoritas Christi. Nec enim potuissent tollere iumentum alienum ab illo domino qui non eos cognoscebat qui essent, nisi preeminens spiritus Christi cor domini eius preparasset ad dandum. Sic quod apostoli soluerunt Iudeos et gentes de uinculo inimici, in prima quidem facie eorum uidebatur opus, reuera autem uirtus fuit et gratia Christi. Nec enim a Christo duodecim constituti totum mundum ligatum sub potestate diaboli soluere potuissent, nisi gratia Christi uirtutem confregissent inimici. Sed notandum, quod scribit Marcus, pullum ante ianuam foris in biuio inuentum : ianua autem ipse est, qui ait: Ego sum ianua ouium; per me si quis introierit, saluabitur, et ingredietur et egredietur, et pascua inueniet  . Quibus uite pascuis iste pullus, id est populus gentium, carebat, quando adhuc extra hanc ianuam in biuio ligatus stabat. Et recte in biuio, quia non unam certus uite fideique uiam tenebat, sed plures dubiosque sectarum colles sequebatur erroneus.

Et imposuerunt super eos uestimenta sua, et eum desuper sedere fecerunt. uestimenta apostolorum sunt precepta diuina, et gratia spiritalis. Sicut enim nuditatis turpitudo uestimento tegitur, sic naturalia mala carnis nostre preceptis et gratia diuina teguntur.  Pullus quippe iste et asina, quibus apostolis insternunt uestimenta sua, ut iehsu mollius sedeat, ante aduentum Saluatoris nudi erant, multisque sibi in eos dominatum uindicantibus absque  operimento frigebant. Postquam uero apostolicas suscepere uestes, pulchriores facti Dominum habuere sessorem. Nam uestis apostolica, ut dictum est superius, uel doctrina uirtutum, uel dissertio Scripturarum intelligi potest, siue ecclesiasticorum dogmatum uarietates. Quibus nisi anima instructa fuerit et ornata, sessorem habere Dominum non meretur.

Plurima autem turba strauerunt uestimenta sua in uia. uidete differentiam uniuscuiusque persone. Apostoli uestimenta sua super pullum ponunt; turba, que uilior est, substernit pedibus asini, nec ubi offendat in lapidem, ne calcet spinam, ne labatur in foueam. Portante Dominum asino, multi uestimenta sua in uia sternunt, quia sancti martyres, proprie se carnis amictu exuentes, simplicioribus Dei famulis  uiam suo sanguine parant, ut uidelicet inoffenso gressu mentis ad superne menia ciuitatis, quo iehsu ducit, incedant.  Item Saluator noster asellum sedens Hierusalem tendit, quando uniuscuiusque fidelis animam regens, uidelicet iumentum suum ad pacis intime uisionem dicit; iumentum sedet, etiam cum sancte Ecclesie uniuersaliter presidet, eamque in superne pacis desiderium accendit. Multi autem uestimenta sua in uia sternunt, quia corpora sua per abstinentiam edomant, ut ei iter ad mentem parent, uel exempla bona sequentibus prebeant.

Alii autem cedebant ramos de arboribus, et sternebant in uia. Frondes uel ramos de arboribus cedunt, qui in doctrina ueritatis uerba atque sententias  patrum de eorum eloquio excerpunt, et hec in uia Dei et auditoris animum uenientis humili predicatione submittunt.

Turbe autem que precedebant, et que sequebantur, clamabant dicentes: Hosanna filio Dauid, benedictus qui uenit in nomine Domini, Hosanna in excelsis. Precessit quippe Iudaicus populus, secutus est gentilis. Et quia omnes electi, siue qui in Iudea esse poterant, siue qui nunc in Ecclesia existunt, in mediatorem Dei et hominum crediderunt et credunt, qui preeunt et qui sequuntur, Hosanna clamabant. Hosanna autem Latina lingua, salua nos, dicitur. Nemo ergo putet ex duobus uerbis, Greco uidelicet et Hebreo sermone, esse compositum, sed totum Hebreum est, et significat, quod aduentus Christi  salus mundi sit. Unde et sequitur:

Benedictus, qui uenturus est in nomine Domini: Saluatore quoque idipsum in Euangelio comprobante: Ego ueni in nomine Patris mei, et non me recepistis: alius ueniet in nomine suo, et recipietis eum . [Greg.] Ab ipso enim salutem et priores quesierunt et presentes querunt, et benedictum qui uenit in nomine Domini confitentur, quoniam una spes, una fides est precedentium atque sequentium populorum. Nam sicut illi exspectata passione ac resurrectione eius sanati sunt, ita nos preterita passione illius ac permanente in secula resurrectione saluamur. Quem enim priores nostri ex Iudaico populo crediderunt atque amauerunt uenturum, hunc  nos et uenisse credimus, et amamus, eiusque desiderio accendimur, ut eum facie ad faciem contemplemur. Nec non in hoc quod adiungitur, Hosanna, id est salus in excelsis, perspicue ostenditur, quod aduentus Christi non tantum hominum salus, sed totius mundi sit, terrena iungens celestibus, omne genu ei flectatur celestium, terrestrium, et infernorum .

Et cum intrasset Hierosolymam, commota est uniuersa ciuitas, dicens: Quis est hic? Populi autem dicebant: Hic est iehsu propheta a Nazareth Galilee. Intreunte Iesu cum turba Hierosolymitarum ciuitatem, commouetur, mirans frequentiam nesciens ueritatem, et dicens: Quis est hic? Quod quidem et in alio loco dicentibus angelis legimus: Quis est iste rex glorie?  uel ambigentibus uel interrogantibus  uilis plebecula confitetur; a minoribus incipiens, ut ad maiora perueniat, et dicit: Hic est iehsu propheta a Nazareth Galilee . Quem prophetam et Moyses similem sui dixerat esse uenturum.

Et intrauit iehsu in templum Dei.  Quod ingressus ciuitatem primo templum adiit, formam nobis religionis quam sequamur, premonstrat, ut cum forte uillam aut oppidum, aut alium quemlibet locum, in quo sit locus orationis, Deo consecrata intramus, primo ad hanc diuertamus, et postquam nos Domino per orationum studia commendauerimus, sic deinde ad agenda ea propter que uenimus, temporalia negotia secedamus. Appropinquante autem tempore passionis, appropinquare uoluit Dominus  loco passionis, ibique proximus manere, ubi constituto ac prefinito ante secula tempore inueniri posset ab eis per quos erat passio complenda. Quo etiam per hoc cunctis intimaret audientibus, quia non inuitus mortem, ut profani putauere, sed sua sponte subiret: cuius hora proximante intrepidus locum adiit, in quo se esse passurum, et per seipsum et per prophetarum suorum ora longe ante predixerat. Notandum uero quod hic introitus eius in Hierusalem ante quinque dies Pasche, in quo mysterium sacrosancte passionis sue implere decreuerat, factus est. Narrat enim Ioannes, quod ante sex dies Pasche uenerit Bethaniam, ubi cena ei facta et discumbentibus multis, soror Lazari Maria eum unguento mystico perfuderit, atque in crastinum  asino sedens, obuiante cum palmis plurima turba, uenerit Hierosolymam . Ubi non pretereunda mentio est non tantum concordiam rebus, uerum etiam in temporibus ueteris et Noui Testamenti, umbre et ueritatis, legis et Euangelii. Scriptum namque in lege est, dicente Domino ad Moysen et Aron: Mensis iste uobis principium mensium, primus erit in mensibus anni. Loquimini ad uniuersum cetum filiorum Isrel, et dicite eis: Decima die mensis huius tollat unusquisque agnum per familias et domos suas. Et paulo post: Et seruabitis eum usque ad quartam decimam diem mensis huius, immolabitque eum uniuersa multitudo filiorum Isrel ad uesperam . Decima ergo die mensis primi,  magnus qui in Pascha immolaretur, domum introduci missus est, quia et Dominus decima die eiusdem mensis, id est, ante quinque dies Pasche in ciuitatem, in qua pateretur, erat ingressurus. Et sicut agnus de toto grege electus certum sue uictimationis diem exspectabat, ita et Dominus coniurante aduersum se omni seniorum et principium concilio certus prestolabatur horam, in qua seipsum pro salute mundi oblationem Deo et hostiam in odorem suauitatis offerret. Immolabatur agnus quarta decima die primi mensis ad uesperam. Et Dominus eadem hora agnum cum discipulis manducans, ubi legalis Pasche decreta compleuit, egressus est statim cum eis ad locum orationis, ubi comprehensus et ligatus a Iudeis iam sacramenta beate sue uictimationis  inchoaret.

[II.] Et eiiciebat omnes uendentes et ementes in templo, et mensas nummulariorum, et cathedras uendentium columbas euertit, et dicit eis: Scriptum est: Domus mea domus orationis uocabitur, uos autem fecistis illam speluncam latronum.  Comitatus iehsu turba credentium, que uestimenta sua, ut illeso pede pullus incederet, strauerat, ingreditur templum, et eiecit omnes qui uendebant et emebant in templo, mensas nummulariorum subuertit, et cathedras uendentium columbas dissipauit, dixitque eis de Scripturis sanctis testimonium proferens, quod domus Patris eius orationis domus esse deberet, non spelunca latronum, uel domus negotiationis, sicut et in alio euangelista loquitur. Et hoc primum sciendum,  quod iuxta mandata legis, augustissimo in toto orbe templo Domini, et de cunctis pene regionibus Iudeorum illuc populo confluente innumerabiles immolabantur hostie, et maxime festis diebus, taurorum, arietum, et hircorum. Pauperioribus, ne absque sacrificio essent, pullos columbarum et turtures offerentibus, accidebat plerumque, ut qui de longe uenerant, non haberent uictimas. Excogitauerunt igitur sacerdotes, quomodo predam de populis facerent, et omnia animalia, quibus opus erat ad sacrificia, uendebant, ut et uenderent non habentibus, et ipsi rursum empta susciperent. Hanc stropham eorum crebro uenientium inopia dissipabat, qui indigebant sumptibus, et non solum hostias non habebant, sed ne unde emerent quidem aues et uilia  munuscula. Posuerunt itaque et nummularios, qui mutuam sub hac cautione darent pecuniam. Sed quia erat lege preceptum , ut nemo usuras acciperet, et prodesse non poterat pecunia fenerata, que commodi nichil haberet, et interdum sortem perderet, excogitauerunt et aliam technam, ut pro nummulariis collybistas facerent, cuius uerbi proprietatem Latina lingua non exprimit. Grece dicitur , id est, collybistarum eiecit pecuniam. uel dicuntur apud eos, que nos appellamus uel uilia munuscula, uerbi gratia, frixi ciceris, uuarumque passarum, et poma diuersi generis. Igitur quia usuras accipere non poterant collybiste, qui pecuniam fenerati  erant, pro usuris accipiebant uarias species ut quod in nummo non licebat, in his rebus exigerent, que nummis cemuntur: quasi non hoc ipsum Ezechiel precauerit, dicens: Usuram et superabundantiam non accipientis . Istius modi Dominus cernens in domo Patris negotiationem, seu latrocinium ardore spiritus concitatus, iuxta quod scriptum est in sexagesimo octauo psalmo: Zelus domus tue comedit me, fecit sibi flagellum e funiculis, et tantam hominum multitudinem eiecit de templo, dicens: Scriptum est: Domus mea domus orationis uocabitur, uos fecistis illam speluncam latronum. Latro enim est, et templum Dei in latronum conuertit speluncam, qui lucra de religione sectatur, cultusque eius non tam cultus Dei quam negotiationis  occasio est. Hoc iuxta historiam. Ceterum secundum mysticos intellectus quotidie iehsu ingreditur templum Patris, et eiicit omnes tam episcopos quam presbyteros, et diaconos quam laicos, et uniuersam turbam de Ecclesia, et unius criminis habet uendentes et ementes pariter; scriptum est enim: Gratis accepistis, gratis date. Mensas quoque nummulariorum subuertit. Obserua propter auaritiam sacerdotum altaria Dei nummulariorum mensas appellari. Cathedras uendentium columbas euertit, qui uendunt gratiam sancti Spiritus, et omnia faciunt ut subiectos populos deuorent; de quibus dicitur: Qui deuorant populum meum sicut escam panis . Iuxta simplicem intelligentiam columbe non erant in cathedris, sed in cauernis, nisi forte columbarum  institores sedebant in cathedris, quod penitus absurdum est, quia in cathedris magistrorum magis dignitas indicatur. Que utique ad nichilum redigitur, cum mista fuerit lucris.  Qui autem sunt in templo Dei hodie, qui columbas uendunt, nisi qui in Ecclesia pretium de impositione manus accipiunt, per quam uidelicet impositionem Spiritus sanctus celitus datur? Columba igitur uenditur, quia manus impositio, per quam Spiritus sanctus accipitur, ad pretium prebetur. Sed Redemptor cathedras uendentium columbas euertit, quia talium negotiatorum sacerdotium destruit. Hinc est quod sacri canones Simoniacam heresim damnant, et eos sacerdotio priuari precipiunt, qui de largiendis ordinibus pretium querunt. Cathedra ergo uendentium columbas  euertitur, quia hi qui spiritalem gratiam uenundant, uel ante humanos, uel ante Dei oculos sacerdotio priuantur.  Quod de ecclesiis diximus, unusquisque de se intelligat. Dicit enim apostolus Paulus: uos estis templum Dei, et Spiritus sanctus habitat in uobis . Non sit in domo pectoris uestri negotiatio non uendentium ementiumque commercia, non domorum cupiditas, ne ingrediatur iehsu iratus et rigidus. Et non aliter mundet templum suum nisi flagello adhibito, ut de spelunca latronum, et de domo negotiationis donum faciat orationis.  Domum ergo orationis speluncam latronum faciunt, qui ad hoc in templo assistere norunt, ut aut non dantes munera studeant  corporaliter persequi, aut dantes spiritaliter necare. Templum quoque et domus Dei est ipsa mens atque conscientia fidelium, que et si quando in lesionem proximi peruersas cogitationes profert, quasi in spelunca latrones resident, et simpliciter gradientes interficiunt, quando in illos, qui in nullo rei sunt lesionis, gladios defigunt. Mens enim fidelium non iam domus orationis, sed spelunca latronis est, quando relicta innocentia et simplicitate sanctitatis illud conatur agere, unde ualeat proximo nocere.

Et accesserunt ad eum ceci et claudi in templo, et sanauit eos.  uirtutis sue potentiam in templo ostendit calumniatoribus, ut quod illi uerbis clamabant, iste factis ostenderet, quasi testis uocis illorum.  Sanauit cecos ut aspicientes uiderent,  et ipsi, ut istorum illuminatio corporalis fieret illis spiritalis lucerna cordis. Curauit claudos, ut claudicantes in fide currerent ad Christum, ut meliores pedes acciperent illi uidentes quam isti accipientes.

uidentes autem principes sacerdotum et scribe mirabilia que fecit, et pueros clamantes in templo, et dicentes: Hosanna filio Dauid, indignati sunt, et dixerunt ei: Audis quid isti dicunt? Plerique arbitrantur maximum esse signorum quod Lazarus suscitatus est, quod cecus ex utero lumen accepit, quod ad Iordanem uox audita sit, quod transfiguratus in monte gloriam ostendit triumphantis. Mihi inter omnia signa que fecit, hoc uidetur esse mirabilius, quod unus homo et illo tempore contemptibilis, et in  tantum uilis, ut postea crucifigeretur, Scribis et Phariseis contra se seuientibus, et uidentibus lucra sua destrui, potuerit ad unius flagelli uerbera tantam eiicere multitudinem, mensasque subuertere, et cathedras confringere, et alia facere que infinitus non fecisset exercitus. Igneum enim quiddam atque sidereum radiabat ex oculis eius, et diuinitatis maiestas lucebat in facie; cumque manum non audeant iniicere sacerdotes, tantum opera calumniantur; et testimonium populi et puerorum, qui clamabant: Hosanna filio Dauid, uertunt in calumniam, quod uidelicet hoc non dicatur, nisi soli Filio Dei. uideant ergo episcopi, et quamlibet sancti homines, cum quanto periculo dici ista sibi patiantur, si Domino, cui uere hoc dicebatur, quia nec dum erat solida credentium  fides, pro crimine impingebatur.

iehsu autem dixit eis: Utique. Nunquam legistis, quia ex ore infantium et lactantium perfecisti laudem?  Quam moderate sententiam temperat et responsionem! Ne in utrumque uergens calumnie non pateret, [Al., et responsio utrinque uergens, et calumnie non patens] non dixit, quod Scribe audire cupiebant. Bene faciunt pueri, ut mihi testimonium perhibeant; nec rursum: Erant pueri, debetis etati ignoscere: sed profert exemplum de octauo psalmo, ut tacente Domino testimonium Scripturarum puerorum dicta firmaret.

[III.] Et, relictis illis, abiit foras extra ciuitatem in Bethaniam, ibique mansit. Reliquit incredulos, et  urbem egressus contradicentium, iuit in Bethaniam, quod interpretatur domus obedientie, iam tunc uocationem gentium prefigurans, ibique mansit, quia in Isrel permanere non potuit. Hoc quoque intelligendum est, quod tante fuerit paupertatis, et ita nulli sit adulatus, ut in urbe maxima nullum hospitem, nullamque inuenerit mansionem, sed in agro paruulo apud Lazarum sororesque eius habitaret. Eorum quippe uicus Bethania est.

Mane autem reuertens in ciuitatem esuriit; et uidens fici arborem unam secus uiam, uenit ad eam, et nichil inuenit in ea nisi folia tantum, et ait illi: Nunquam fructus ex te nascatur in sempiternum. Et arefacta est continuo ficulnea. Discussis noctis tenebris, matutina luce radiante, et uicina meridie, in qua  Dominus passione sua illustraturus erat orbem, cum in ciuitatem reuerteretur esuriit, uel ueritatem humane carnis ostendens, uel esuriens, salutem credentium, et estuans ad credulitatem Isrelis. Cumque uidisset arborem unam, quam intelligimus synagogam, et conciliabulum Iudeorum, que iuxta uiam erat, quia non credebant in uiam, uenit ad eam stantem uidelicet et immobilem, et non habentem Euangelii pedes, nichilque inuenit in illa, nisi folia tantum, promissionum strepitum, traditiones Pharisaicas, iactationem legis, ornamenta uerborum absque ullis fructibus ueritatis. Unde et alius euangelista dicit: Nondum enim erat tempus , siue quod tempus nondum uenerat saluationis Isrel, eo quod necdum populus gentium subintrasset, siue  quod preterisset tempus fidei, quia ad illum primum ueniens, et spretus transiisset ad nationes. Et ait illi: Nunquam ex te fructus nascatur, uel in sempiternum, uel in seculum. Utrumque enim Grecus sermo significat. Et arefacta est ficulnea, quia esuriente Domino cibos quos ille cupiebat, non habebat. Sic autem aruerunt folia, ut truncus ipse remaneret, et fractis ramis radix uiueret, que in nouissimo tempore, si credere uoluerint, uirgulta fidei pullulent: impleturque quod dicitur: Est arbori spes.

Et uidentes discipuli mirati sunt, dicentes: Quomodo continuo aruit?  Intelligitur autem non tunc aruisse, cum uiderant, sed continuo quando maledicta est. Neque enim arescentem, sed penitus arefactam uiderunt, ac sic eam continuo in uerbo  Domini aruisse intellexerunt. Iuxta litteram autem Dominus passurus in populis, et baiulaturus scandalum crucis, debuit discipulorum animos signi anticipatione signare. Unde et discipuli mirantur, dicentes: Quomodo continuo aruit ficulnea? Potuit ergo Saluator eadem uirtute etiam inimicos siccare suos, nisi eorum per patientiam exspectasset salutem.

Respondens autem iehsu ait eis: Amen dico uobis: Si habueritis fidem, et non hesitaueritis, non solum de ficulnea facietis, sed et si monti huic dixeritis: Tolle, et iacta te in mare, fiet. Solent gentiles, qui contra Ecclesiam maledicta scripsere, improperare nostris quod non habuerint plenam fidem Dei, quia  nunquam montes transferre potuerint. Quibus respondendum, non omnia scripta esse que in Ecclesia gesta sunt, sicut etiam de factis ipsius Christi Dei et Domini nostri Scriptura testatur. Unde et hoc quoque fieri potuisse, ut mons ablatus de terra mitteretur in mare, si necessitas id fieri poposcisset. Quomodo legimus factum precibus beati patris Gregorii, Neocesarie Ponti antistitis, uiri meritis et uirtutibus eximii, ut mons in terra tantum loco cederet, quantum incole ciuitatis opus habebant. Cum enim uolens edificare ecclesiam in loco apto, uideret eum angustiorem esse quam res exigebat, eo quod ex una parte, rupe maris, ex alia, monte proximo coarctaretur, uenit nocte ad locum et genibus flexis admonuit Deum promissionis sue, ut montem  longius iuxta fidem petentis ageret. Et mane facto reuersus, inuenit montem tantum spatii reliquisse structoribus ecclesie, quantum opus habuerant. Poterat ergo hic, poterat alius quis eiusdem meriti uir, si opportunitas exegisset, impetrare a Domino merito fidei, ut etiam mons tolleretur et mitteretur in mare. uerum quia montis nomine nonnunquam diabolus significatur, uidelicet propter superbiam, qua se contra Deum erigit, et esse uult similis Altissimo, mons ad preceptum eorum qui fortes fide sunt, tollitur de terra, et in mare proiicitur, cum predicantibus uerbum doctoribus sanctis immundus spiritus ab eorum corde repellitur qui ad uitam sunt preordinati, et in turbulentis amarisque infidelium mentibus uesaniam sue tyrannidis exercere  permittitur, non quo ibi et antea sedem regnumque non habuerit, sed quia tanto acrius in eos quos licet deseuit, quanto amplius redolet a lesione piorum fuisse deuulsum. Cui simile est illud Apocalypsis: Et secundus angelus tuba cecinit, et ecce tanquam mons magnus igne ardens missus est in mare . Canente etenim angelo tuba, mons igne ardens missus est in mare, quia predicante uerbum doctore ueritatis, antiquus hostis inuidie facibus accensus peruersorum animos grauius corrupturus adiit, ut dolorem expulsionis sue de fidelibus uindicaret in perfidis.

Et omnia quecunque petieritis in oratione credentes, accipietis. In Euangelio Ioannis legitur Dominum discipulis dixisse: Amen, amen dico uobis, si quid  petieritis Patrem in nomine meo, dabit uobis . Et ob hoc a nonnullis queritur, quomodo omnes credentes, in nomine Saluatoris petentes omnia quecunque petierint accipiant, cum non solum nostri similes multa, que Patrem in Christi nomine uidentur petere, non accipiunt, uerum etiam ipse apostolus Paulus tertio Deum rogauerit ut a se angelus Satane, a quo tribulabatur, abscederet, nec impetrare potuerit . Sed huius motio questionis antiqua iam Patrum reserata est explanatione, qui ueraciter intellexerunt, illos solum in nomine Saluatoris petere, qui ea que ad perpetuam salutem pertinent petunt. Ideoque apostolum non in nomine Saluatoris petiisse, ut tentatione careret,  quam ob custodiam humilitatis acceperat; quia si hac caruisset, saluus esse non posset, ipso affirmante, cum ait: Et ne magnitudo reuelationum extollat me datus est mihi stimulus carnis mee angelus Satane, ut me colaphizet. Quotiescunque ergo petentes non exaudimur, ideo fit, quia uel contra auxilium nostre salutis petimus, ac propterea a misericorde Patre beneficium nobis, quod inepte petimus, negatur. Quod eidem apostolo Paulo contigisse probatur, cui tunc petenti responsum est: Sufficit tibi gratia mea: nam uirtus in infirmitate perficitur. uel utilia quidem, et que ad ueram salutem respiciant, petimus, sed ipsi male uiuendo auditum nobis iusti iudicis auertimus, incidentes in illud Salomonis: Qui auertit aurem suam, ne audiat legem, oratio eius erit exsecrabilis  . uel dum pro peccantibus quibusquam ut resipiscant oramus, etsi salubriter petimus, atque ex nostro merito digni simus auditu, ipsorum tamen peruersitas ne impetremus obsistit. Fit etiam aliquando ut salutaria prorsus et precibus sollicitis et deuotis queramus actionibus, nec tamen statim que petimus obtineamus, sed in futurum petitionis nostre differatur effectus. Sicut cum genibus flexis quotidie rogamus Patrem, dicentes, Adueniat regnum tuum, idem tamen regnum non mox oratione finita, sed tempore congruo sumus accepturi, quia pia prouisione nostri conditoris constat actitari, ut uidelicet desideria nostre deuotionis dilatione crescant, et cremento quotidiano magis magisque prouecta tandem perfectius capiant gaudia, que requirunt.  Inter que notandum, quia cum pro peccantibus oramus, et si eorum saluationem impetrare nequimus, nequaquam tamen fructu precis nostre priuamur, quia, etsi illi non sunt digni saluari, nos tamen amoris quem illis impendimus mercede donabimur. Sicque in tali quoque petitione implebitur nobis illa Domini promissio, qua ait: Si quid petieritis Patrem in nomine meo, dabit uobis . Intuendum enim, quia non ait simpliciter, dabit, sed dabitur, inquit, uobis: quia etsi non eis pro quibus petimus dabit, nobis tamen, cum pro aliorum erratibus misericorditer interuenimus, premium nostre benignitatis restituet.

[Iu.] Et cum uenisset in templum, accesserunt ad eum docentem principes sacerdotum, et seniores populi  dicentes: In qua potestate hec facis? Et quis tibi dedit hanc potestatem?  Diuersis modis eamdem quam supra calumniam struunt, quando dixerunt: In Beelzebub principe demoniorum eiicit hic demonia. Quando enim dicunt: In qua potestate hec facis? de Dei dubitant potestate, et subintelligi uolunt diaboli esse quod faciat. Addentes quoque: Quis tibi dedit hanc potestatem? Manifestissime Dei Filium negant, quem putant non suis, sed alienis uiribus signa facere.

Respondens iehsu dixit eis: Interrogabo uos et ego unum sermonem, quem si dixeritis mihi, et ego uobis dicam in qua potestate hec facio: Baptismum Ioannis unde erat, e celo an ex hominibus? Poterat Dominus  aperta responsione tentatorum calumniam confutare, sed propterea interrogat, ut suo uel silentio, uel sententia condemnentur.

At illi cogitabant inter se dicentes: Si dixerimus, E celo, dicet nobis: Quare ergo non credidistis illi?  Dolosi tractores ac falsiloquii argumentatores hanc argumentationem dubiam opponebant sibi ac si a Domino taliter eis responderetur:  Quem confitemini de celo habuisse prophetiam, mihi testimonium perhibuit, et ab illo audistis, in qua ego ista faciam potestate.

Si autem dixerimus, Ex hominibus, timemus turbam; omnes enim habent Ioannem sicut prophetam. uiderunt ergo quodlibet horum respondissent in laqueum se casuros, timentes lapidationem, sed  magis timentes ueritatis confessionem. Si enim respondissent baptismum Ioannis esse de celo  consequens erat responsio: Quare ergo non estis baptizati a Ioanne? Si dicere uoluissent humana deceptione compositum, et nichil habuisse diuinum, seditionem populi formidabant. Omnes enim gregatim multitudines Ioannis receperant baptismum, et sic eum habebant ut prophetam.

Et respondentes Iesu dixerunt: Nescimus. Ait illis et ipse: Nec ego dico uobis in qua potestate hec facio. Non uobis, inquit, dico quod scio, quia non uultis fateri quod scitis. Consequens ergo erat iuxta responsionem eorum, Dominum quoque dicere, Nec ego scio, sed mentiri ueritas non potest, et ait: Nec  ego dico uobis. Ex quo ostendit et illos scire, sed respondere nolle, et se nosse, et ideo non dicere, quia illi quod sciunt taceant. Iustissime utique insidiatores huiusmodi uerbis repulsi, confusi abscesserunt, et impletum est quod in psalmo per Prophetam dicit Deus Pater: Paraui lucernam Christo meo, id est ipsum Ioannem, inimicos eius induam confusione . [uenant.] Notandum autem quia duas ob causas maxime scientia ueritatis est occultanda querentibus, cum uidelicet qui querit, aut minus capax est ad intelligendum quod querit, aut odio uel contemptu ipsius ueritatis indignus est cui debeat aperiri quod querit. Quorum propter unum Dominus ait: Adhuc multa habeo uobis dicere, sed non potestis illa portare modo . Propter  aliud uero discipulis precipit: Nolite sanctum dare canibus, neque mittatis margaritas uestras ante porcos . Post hanc ergo fraudulentam sacerdotum interrogationem, postque suam cautissimam responsionem statim infert Dominus parabolam que et illos impietatis arguat et ad gentes regnum Dei doceat transferendum.

 Quid autem uobis uidetur? Homo quidam habebat duos filios, et accedens ad primum dixit: Fili, uade hodie operari in uineam meam. Ille autem respondens ait: Nolo. Postea autem penitentia motus abiit. Accedens autem ad alterum, dixit similiter. At ille respondens ait: Eo, Domine, et non iuit. Iste homo Deus intelligitur, qui omnes homines quos natura  creauit paterno affectu diligit. Quomodo locutus est filiis suis non in facie ut homo, sed in corde ut Deus, non in auribus uerbum sonans, sed in sensibus suggerens intellectu.  Hi sunt duo filii, qui et in Luce parabola describuntur, liuidus, rigidus, et luxuriosus , et de quibus Zacarias propheta loquitur: Assumpsi mihi duas uirgas, unam uocaui decorem, et alteram uocaui funiculum et paui gregem . Zacarias duas uirgas dixit, id est, duos filios. Primo dicitur gentili populo per naturalis legis notitiam: uade, et operare in uinea mea, id est, Quod tibi non uis fieri, alteri ne feceris. Qui superbe respondit, Nolo, cum reliquit bonum et elegit malum. Postea uero in aduentu Saluatoris acta penitentia operatus est in uinea Dei, et sermonis  contumaciam labore correxit. Secundus autem populus Iudeorum est, qui respondit Moysi, Omnia quecunque dixeris, faciemus , et non iuit in uineam, quia interfecto patrisfamilias filio se putauit heredem. Alii uero non putant gentilium et Iudeorum esse parabolam, sed simpliciter peccatorum et iustorum. Ipso quoque Domino propositionem suam postea disserente: Amen dico uobis, quia publicani et meretrices precedunt uos in regno Dei . Porro quod sequitur:

Quis ex duobus fecit uoluntatem patris? Et illi dicunt: Nouissimus. Sciendum est in ueteribus exemplaribus non haberi nouissimum, sed primum, ut proprio iudicio condemnentur. Si autem nouissimum uoluerimus legere manifesta est interpretatio,  ut dicamus intelligere quidem ueritatem Iudeos, sed tergiuersari, et nolle dicere quid sentiunt, sicut et baptismum Ioannes scientes esse de celo, dicere noluerunt.

Dicit illis iehsu: Amen dico uobis, quia publicani et meretrices precedent uos in regno Dei. Et merito, quia illi qui per mala opera Deo seruire negauerunt, postea penitentie baptismum acceperant a Ioanne. Pharisei autem, qui iustitiam preferebant et legem Dei se facere iactabant, Ioannis contempto baptismate Dei precepta non fecerunt. Unde subsequenter dicit:

uenit enim Ioannes in uia iustitie, et non credidistis ei: Publicani autem et meretrices crediderunt ei. uos autem uidentes, nec penitentiam habuistis postea,  ut crederetis ei.  uiam ergo iustitie Ioannes predicans uenit, quia Christum, qui consummatio legis et prophetarum est, adesse digito demonstrauit, et precursor Domini factus, uiam ipsius preparando ualles humilium pia doctrina impleuit, et colles superborum digna correctione humiliauit. Hunc ergo Iudei contemnendo spernentes uiam iustitie, que Christus est, non apprehenderunt, quia nec penitentiam a prauis operibus suis, et malitia agere uoluerunt. Gentes autem humiliter sentientes, et pie uaticiniis prophetarum credentes, quia a peccatis suis conuerse ad Dominum digne penitentiam egerunt in uia iustitie, id est, in semita mandatorum Dei incedentes, uelociter ad regnum Dei, migrare  meruerunt. Potest et hic regnum Dei Euangelium Dei, quod et alibi Euangelium regni dicitur, uel Ecclesia presens intelligi. Unde et Saluator ad apostolos ait: Regnum Dei intra uos est . In quo gentes Iudeos pecedunt, quia citius credere uoluerunt. Fitque hoc quod in alia parabola Dominus dixit: Erunt nouissimi primi, et primi nouissimi , quia, secundum Isaie prophetiam, Caput in caudam uersum est, et cauda in caput .

Aliam parabolam audite: Homo erat paterfamilias, qui plantauit uineam et sepem circumdedit ei, et fodit in ea torcular, et edificauit turrim, et locauit eam agricolis, et peregre profectus est.  Principes sacerdotum, et seniores populi, qui interrogauerunt  Dominum: In qua potestate hec facis, et quis tibi dedit hanc potestatem? et uoluerunt in uerbo capere sapientiam, sua arte superantur, et audiunt in parabolis quod aperta facie non merebantur audire. Homo iste paterfamilias ipse est, qui habebat duos filios, et qui in alia parabola conduxit operarios in uineam suam, qui plantauit uineam. De qua et Isaias plenissime per canticum loquitur ad extremum inferens: uinea Domini Sabaoth domus Isrel est . Et in psalmo inquit: uineam de Aegypto transtulisti, eiecisti gentes, et plantasti eam . Sepem circumdedit ei, uel murum urbis uel angelorum auxilia; et fodit in ea torcular, aut altare, aut illa torcularia, quorum et tres psalmi titulo prenotantur, octauus, octogesimus, et octogesimus  sextus. Et edificauit turrim, haud dubium quin templum de quo dicitur per Micheam: Et turris nebulosa filia Sion : Et locauit eam agricolis. Quos alibi uinee operarios appellauit, qui conducti fuerant hora prima, tertia, sexta et nona. Et peregre profectus est, non loci mutatione; nam Deus unde abesse potest per quem complentur omnia? Et qui dicit per Ieremiam: Ego Deus appropinquans, et non de longinquo, dicit Dominus , sed abire uidetur a uinea, ut uineatoribus liberum operandi arbitrium derelinquat.

Cum tempus autem fructuum appropinquasset.  Bene tempus fructuum posuit non prouentuum; nullus enim fructus exstitit populi contumacis, nullus huius uinee prouentus, tametsi crebro  ac sollicite quereretur, inuentus est.

Misit seruos suos ad agricolas, ut acciperent fructus eius, et agricole apprehensis seruis eius alium ceciderunt, alium occiderunt, alium uero lapidauerunt. Serui ergo qui primi missi sunt, ipse legifer Moyses intelligitur, et Aaron primus sacerdos Dei. De quibus scriptum est: Misit Moysen seruum suum, et Aaron quem elegit ipsum , et reliqua. Qui quadraginta annos continuos fructum aliquem legis, quam Deus illis dederat a cultoribus inquirebant, sed cesos eos fiagello lingue dimiserunt uacuos. Irritauerunt enim Moysen in castris et Aaron sanctum Domini. Et uexatus est Moyses propter eos, quia exacerbauerunt spiritum eius . Qui et  ipse seruus quid de fructu huius uinee sentiat palam carmine declarat dicens: Ex uinea enim Sodomorum uitis eorum, et propago eorum ex Gomorrha. Uua eorum uua fellis, botrus amaritudinis ipsis. Furor draconum uinum eorum, et furor aspidum insanabilis . Nam et ipse Dauid seruus summi patrisfamilias est, qui cor populi, ut ad celestia desideranda suspenderet inter ritus carnalium uictimarum, laudes Domini continuas suaui melodia lecantari constituit. Sed et hunc seruum affectum contumeliis in capite uulnerauerunt; secundum quod Euangelium Marci sonat, quia psalmistarum carmina, que ad laudem Domini uocabant parui pendentes, ipsum qui psalmodie caput in Spiritu sancto et fons claruerat, Dauid abiecerunt: dicentes enim,  Que nobis pars in Dauid, aut que hereditas in filio Isai?  regnum simul eius ignobili stirpe et religionem impietate mutarunt. Attamen ipse pro hac uinea, que de Aegypto translata Palestine montes sua obumbratione protexerat, ne radicitus exterminaretur orabat: Domine, Deus uirtutum, conuertere nunc, respice de celo, et uide et uisita uineam istam, et dirige eam quam plantauit dextera tua . Ubi pariter exposuit, qui sit homo ille qui hanc uineam plantauit, Dominus uidelicet Deus uirtutum.

Iterum misit alios seruos plures prioribus, et fecerunt illis similiter. In hac enim sententia ostendit patientiam patrisfamilias, quod frequentius miserit, ut malos colonos ad penitentiam uocaret; illi autem  contemnentes thesaurizauerunt sibi iram in die ire. Attamen seruos istos prophetarum chorum intellige qui continuis attestationibus populum conuenerint, et que huic uinee uentura, que ei imminerent mala predixerunt. Sed quem prophetarum non sunt persecuti? Et occiderunt eos qui pronuntiabant de aduentu Domini Saluatoris: hi autem multa de huius uinee sterilitate dixerunt, sed unius Ieremie planctum ponere sufficiat. Ego autem, inquit, plantaui te uineam electam, omne semen uerum, quomodo conuersa es in prauum uinea aliena?  [MAUR.] Quod autem supra legimus quod agricole apprehensis seruis ipsius patrisfamilias alium ceciderunt, alium occiderunt, alium uero lapidauerunt; hoc in Iudeorum actionibus patet. Nam alium ceciderunt,  ut Ieremiam, alium occiderunt, ut Isaiam, alium lapidauerunt, ut Nabutha, et Zacariam quem interfecerunt inter templum et altare . [Hieron.] Legamus Epistolam Pauli ad Hebreos, et ex ea plenissime discemus, qui serui sint Dei, et quanta perpessi sunt.

Nouissime autem misit ad eos filium suum.  Et hunc non quasi ad obnoxios pene sententiam baiulantem, sed patientia ueniam post tot scelera adhuc eis misericordie locum reseruauit.

Dicens: uerebuntur filium meum.  Quod ait, quia reuerebuntur filium meum, non ex Dei ignorantia uenit. Quid enim nesciat paterfamilias, qui hoc loco Deus intelligitur, sed semper ambigere  Deus dicitur, ut libera uoluntas homini reseruetur. Interrogemus Arium et Eunomium: Ecce Pater dicitur ignorare, et sententiam temperat, et quantum in nobis est probatur esse mentitus. Quidquid pro Patre responderint, hoc intelligant pro Filio, qui se dicit ignorare consummationis diem.

Agricole autem uidentes filium dixerunt intra se: Hic est heres; uenite, occidamus eum, et habebimus hereditatem eius.  Manifestissime Dominus probat Iudeorum principes non per ignorantiam, sed per inuidiam crucifixisse Filium Dei. Intellexerunt enim hunc esse, cui dictum est: Postula a me, et dabo tibi gentes hereditatem tuam. Et propterea, quasi sibi consulentes aiebant: Ecce mundus totus post eum abiit; et si dimittimus eum sic, omnes credent  in eum . Hereditas ergo Filii Ecclesia est cunctis ei data de gentibus. Quam non moriens ei Pater reliquit, sed ipse sua morte mirabiliter acquisiuit, quam resurgendo possedit. Hanc autem occiso eo mali coloni preripere moliebantur, cum crucifigentes eum Iudei fidem que per eum est, exstinguere et suam magis que ex lege est iustitiam preferre, ac gentibus imbuendis conabantur inserere.

Et apprehensum eum eiecerunt extra uineam, et occiderunt. Extra uineam heres uinee trucidatur quia iehsu ut sanctificaret per suum sanguinem populum, extra portam passus est; siue eiectus extra uineam et occisus est, quia prius ab incredulorum corde repulsus, ac deinde cruci addictus est. In cuius figuram Moyses altare holocausti, in quo uictimarum  sanguis funderetur non intra tabernaculum, sed ad ostium posuit, mystice docens quia et Dominice crucis altare extra Hierosolymorum portam ponendum, et ipse uera Patris hostia Christus a domo Iudeorum, quam sanctificaturus adierat, non intimo corde reeipiendus, sed foris esset suo cruore tingendus. Quod uero secundum Marcum mutato ordine dicitur: Et apprehendentes eum occiderunt, et eiecerunt eum extra uineam , notat eos pertinacie, qui nec crucifixo et ressuscitato a mortuis Domino predicantibus apostolis credere noluerunt, sed quasi cadauer uile proiecerunt, quia quantum in se erat a suis eum finibus excludentes gentibus suscipiendum dederunt.

Cum ergo uenerit dominus uinee, quid faciet agricolis  illis? Interrogat eos Dominus non quod ignoret quid responsuri sint, sed ut propria responsione damnentur.

Aiunt illi: Matos male perdet, et uineam locabit aliis agricolis, qui reddant ei fructum temporibus suis. Locata est autem nobis uinea, et locata ea conditione, ut reddamus Domino fructus temporibus suis, et sciamus unoquoque tempore, quid oporteat nos, uel loqui uel facere. Cum autem dixissent, quia ueniens dominus uinee post perditionem malorum agricolarum uineam daturus esset aliis, hoc idem Dominus ita diuinitus fuisse procuratum prophetico statim affirmauit exemplo, subiiciens:

Dicit illis iehsu: Nunquam legistis in Scripturis:  Lapidem quem reprobauerunt edificantes, hic factus est in caput anguli; a Domino factum est illud, et est mirabile in oculis nostris . Quomodo, inquit, implebitur hec prophetia, que lapidem ab edificantibus reprobatum in caput anguli dicit esse ponendum, nisi quia Christus a uobis reprobatus, et occisus credituris est gentibus predicandus, ut quasi lapis duos condens in semetipsum, ex utroque populo unam sibi fidelium ciuitatem unum templum edificet. Eosdem enim synagoge ministros, quos supra colonos dixerat, nunc edificantes appellat, quia qui subditam sibi plebem ad ferendos uite fructus quasi uineam excolere ipsi hanc Deo inhabitatore dignam quasi domum construere, et ornare iubebantur. Unde et Apostolus fidelibus scribens, ait: Dei agricultura,  Dei edificatio estis . Sed qui uinee Dei fructum negare, quasi agricole mali laborabant, iidem quasi mali cementarii domui Dei lapidem pretiosum electum, qui uel in fundamentis, uel in angulo ponendus erat subtrahere, id est, fidem Christi auditoribus suis conabantur eripere. Sed illis nolentibus idem lapis caput anguli firmauit, quia de utroque populo quotquot ipse uoluit sua fide coniunxit.

Ideo dico uobis, quia auferetur a uobis regnum Dei, et dabitur genti facienti fructus eius.  Aliquoties diximus regnum Dei Scripturas sanctas intelligi, quas abstulit a Iudeis, et nobis tradidit, ut faciamus fructus earum. Ista est uinea que traditur agricolis et uineatoribus, in qua, qui operati non  fuerint nomen tantum habentes Scripturarum fructum uinee perdituri sunt.

Et qui ceciderit super lapidem istum, confringetur. Super quem uero ceciderit, conteret eum. Aliud est offendere Christum per mala opera, aliud negare. »Qui peccator est, et tamen illi credit, cadit quidem super lapidem, et confringitur, sed non omnino conteritur; reseruatur enim per patientiam ad salutem. Super quem uero ille ceciderit, id est, cui lapis ipse irruerit, et qui Christum penitus negauerit, conteret eum, ut ne testa quidem remaneat in qua hauriatur aque pusillum. Siue de nis dicit, quod cadunt super eum, qui illum modo contemnunt uel iniuriis afficiunt, ideo nondum penitus intereunt, sed tamen conquassantur ut non recti ambulent. Supra  quos autem cadit, ueniet illis desuper in iudicio cum pena perditionis. Ideo dixit comminuet eos, ut sint impii tanquam puluis quem proiicit uentus a facie terre.

Et cum audissent principes sacerdotum et Pharisei parabolas eius, cognouerunt quod de ipsis diceret, et querentes eum tenere, timuerunt turbas, quoniam sicut prophetam eum habebant. Principes sacerdotum et scribe, quasi mentientem contra se Dominum querebant interficere; sed hoc idem querendo docebant uera esse que dixerat. Ipse quippe est heres, cuius iniustam necem aiebat esse uindicandam a patre. Illi autem nequam coloni, qui ab occidendo Dei Filio ad modicum quidem timore humano retardari,  donec ueniret hora eius, nunquam uero diuino amore potuere cohiberi. Morali sane intellectu cuique fidelium cum mysterium baptismi, quod exerceat operando committitur, quasi uinea quam excolat locatur. Mittitur seruus unus alter et tertius, qui de fructu accipiant, cum lex, psalmodia, prophetia, quarum admonitionem bene agendo sequatur, legitur. Sed missus seruus contumeliis affectus uel cesus eiicitur, cum sermo uel contemnitur, uel, quod peius est, etiam blasphematur: missum insuper heredem quantum in se est occidit, qui et Filium Dei conculcauerit, et Spiritui gratie, quo sanctificatus est contumeliam fecerit. Perdito malo cultore uinea dabitur alteri, cum dono gratie, quod superbus spreuit, humilis quisque ditabitur. Sed et hoc quod principes  sacerdotum, scribe ac seniores manum mittere querentes in Iesum timore turbe retinentur, quotidie geritur in Ecclesia cum quilibet solo de nomine frater eam quam non diligit ecclesiastice fidei ac pacis unitatem propter cohabitantium fratrum bonorum multitudinem aut erubescit, aut timet impugnare. Qui tamen sicut de stultissima auium struthione Dominus ait: Cum tempus fuerit in altum alas erigit : quia persequendo Ecclesiam quasi Dominum cruci addicere, et ostentui gaudebit habere.



CAPUT XXII. De homine rege qui fecit nuptias; de censu Cesaris; de muliere qui septem fratres habuit; et cuius filius sit Christus.

 Et respondens iehsu, dixit iterum in parabolis eis, dicens: Simile factum est regnum celorum homini regi, qui fecit nuptias filio suo. [I.]  Pharisei intelligentes de se dici parabolas, querebant eum tenere et occidere. Hanc eorum sciens uoluntatem nichilominus arguit peccatores. Plerumque in sancto Euangelio regnum celorum presens Ecclesia nominatur. Congregatio quippe iustorum regnum celorum dicitur: quia enim per prophetam Dominus dicit: Celum mihi sedes est, terra autem scabellum pedum meorum . Et Salomon ait: Anima iusti sedes sapientie. Dum celum dicitur sedes Dei, celum ergo est anima iusti. Huic per psalmistam de sanctis predicatoribus dicitur: Celi enarrant gloriam Dei . Regnum ergo celorum est ecclesia iustorum.  Quia dum eorum corda in terra nichil ambiunt, per hoc quod ad superna suspirant iam in eis Dominus, quasi in celestibus regnat. Dicatur ergo: Simile est regnum celorum homini regi, qui fecit nuptias filio suo. Quis est rex, regis filii pater? ille nimirum cui per Psalmistam ait: Deus, iudicium tuum regi da, et iustitiam tuam filio regis, qui fecit nuptias filio suo . In hoc Pater regi Filio nuptias fecit, quo ei per incarnationis mysterium sanctam Ecclesiam sociauit. Uterus autem uirginis genitricis huius sponsi thalamus fuit: Unde psalmista dicit: In sole posuit tabernaculum suum, et ipse tanquam sponsus procedens de thalamo suo . Tanquam sponsus quippe de thalamo suo processit,  quia ad coniungendum sibi Ecclesiam incarnatus, Deus de incorrupto utero uirginis exiuit.

Et misit seruos suos uocare inuitatos ad nuptias, et uolebant uenire. Iterum misit alios seruos dicens: Di cite inuitatis: Ecce prandium meum paraui, tauri mei et altilia occisa, et omnia parata sunt: uenite ad nuptias. Misit ergo seruos suos, ut ad istas nuptias amicos inuitarent. Misit semel, misit iterum, quia incarnationis Dominice predicatores, et prius prophetas, et postmodum apostolos fecit. Hos itaque seruos ad inuitandum misit, quia incarnationem unigeniti, et per prophetas dixit futuram, et per apostolos nuntiauit factam. Sed quia hi, qui prius inuitati sunt, ad nuptiarum conuiuium uenire noluerunt, in secunda inuitatione iam dicitur: Ecce prandium  meum paraui, tauri mei et altilia occisa sunt et omnia parata. Quid in tauris uel altilibus, nisi Noui ac ueteris Testamenti patres accipimus? Altilia enim sagmata dicimus: ab eo enim quod est alere, altilia, quasi alitilia uocamus. Cum uero in lege scriptum sit, Diliges amicum tuum, et odio habebis inimicum tuum ; accepta tunc iustis licentia fuerat, ut Dei suosque aduersarios quanta possent uirtute comprimerent, eosque iure gladii ferirent. Quod in Nouo procul dubio Testamento compescitur, cum per semetipsam ueritas predicat, dicens: Diligite inimicos uestros, et benefacite his qui oderunt uos . Quid ergo per tauros nisi patres ueteris Testamenti significantur. Nam dum ex permissione legis acceperant; quatenus aduersarios suos odii  retributione percuterent, ut ita dicam, quid aliud quam tauri erant, qui inimicos suos uirtutis corpo ree cornu feriebant? Quid uero per altilia, nisi Noui Testamenti Patres figurantur. Qui dum gratiam pinguedinis interne percipiunt, eternis desideriis innitentes, ad sublima contemplationis sue penna subleuantur.

Illi autem neglexerunt, et abierunt alius in uillam suam, alius uero ad negotiationem suam. In uillam quippe ire est labori terreno immoderate incumbere. In negotiationem uero ire, est actionum secularium lucris inhiare. Quia enim alius intentus labori terreno, alius uero mundi huius actionibus deditus mysterium incarnationis Dominice pensare, et secundum illud uiuere dissimulat, quasi ad uillam uel negotium  pergens uenire ad regis nuptias recusat, et plerumque  nonnulli uocantis gratiam non solum respuunt, sed etiam persequuntur. Unde et subditur:

Reliqui uero tenuerunt seruos eius, et contumelia affectos occiderunt. Rex autem cum audisset iratus est, et missis exercitibus suis perdidit homicidas illos, et ciuitatem illorum succendit.  Hoc est, Romanos sub duce uespasiano et Tito, qui occisis Iudee populis preuaricatricem succenderent ciuitatem.  Siue aliter, homicidas perdidit, qui persequentes interuenit; ciuitatem illorum succendit igni, quia illorum non solum anime, sed caro quoque in qua habitauerant eterne gehenne flamma cruciatur.  Missis uero exercitibus exstinxisse homicidas dicitur, quia in hominibus omne iudicium per angelos exhibetur. Quid namque sunt illa angelorum agmina nisi exercitus regis nostri? Unde et idem rex Dominus Sabaoth dicitur: Sabaoth quippe exercituum interpretatur. Ad perdendos ergo aduersarios suos exercitum mittit, quia nimirum uindictam Dominus per angelos exercet. Cuius uindicte potentiam tunc nostri patres audiebant, nos autem iam cernimus. Ubi sunt enim superbi illi martyrum persecutores? Ubi illi qui contra conditorem suum ceruicem cordis erexerant, et de huius mundi gloria mortifera tumebant? Ecce iam mors martyrum floret in fide uiuentium, et hi qui contra illos de crudelitate sua gloriati sunt, nequaquam ad memoriam nostram ueniunt,  uel in numero mortuorum. Rebus ergo recognoscimus, quod in parabolis audimus, sed is qui inuitantem se contemni conspicit, regis filii nuptias uacuas non habebit. Ad alios mittit, quia et si apud aliquos laborat, quandoque tamen sermo Dei inuenturus est, ubi requiescat. Unde et subditur:

Tunc ait seruis suis: Nuptie quidem parate sunt. Id est, omne sacramentum humane dispensationis natiuitatis, baptismi, predicationis, passionis, resurrectionis, atque ascensionis Filii Dei peractum est.

Sed qui inuitati erant, non fuerunt digni. Hoc est Iudei, qui per legem et prophetas ad credendum Christo inuitati sunt, sacramentum incarnationis respuerunt. Sed his ita gestis, manifestum est quidem,  quod post contemptam contumaciam Iudeorum, de uocatione gentium dicit:

Ite ergo ad exitus uiarum.  uie intelliguntur dogmata gentium, et errores gentilium, sed ex omnibus illis ad nuptias, id est, Christo crediderunt.

Et quoscunque inueneritis, uocate ad nuptias.  Id est, cuiuslibet conditionis homines uocate ad fidem. Et sicut non est distantia in natura creationis hominum, sic non sit differentia in uocatione salutis eorum.  Moraliter autem si in Scriptura sacra uias actiones accipimus, exitus uiarum intelligimus defectus actionum, quia illi plerumque facile ad Dominum ueniunt, quos in terrenis actibus prospera nulla comitantur. Sequitur  autem:

Et egressi serui eius in uias, congregauerunt omnes, quos inuenerunt bonos et malos, et implete sunt nuptie discumbentium. Ecce iam ipsa qualitate conuiuantium aperte ostenditur, quia per has regis nuptias presens Ecclesia designatur, in qua cum bonis et mali conueniunt. Permista quippe est diuersitate filiorum: quia sic omnes ad fidem generat, ut tamen omnes per immutationem uite ad libertatem spiritalis gratie culpis exigentibus non perducat. Quousque namque hic uiuimus necesse est ut uiam presentis seculi permisti pergamus. Tunc autem discernimur cum peruenimus. Boni enim soli nusquam sunt nisi in inferno. Hec autem uita, que inter  celum et infernum sita est, sicut in medio subsistit, ita utrarumque partium ciues communiter recipit. Quos tamen sancta Ecclesia, et nunc indiscrete suscipit, et postmodum in egressione discernit. Cum magno enim timore pensandum est, quod protinus subditur:

Intrauit autem rex, ut uideret discumbentes, et uidit ibi hominem non uestitum ueste nuptiali, et ait illi: Amice, quomodo huc intrasti, non habens uestem nuptialem? At ille obmutuit.  Hi autem qui inuitati erant ad nuptias de sepibus, et angulis, et plateis, et diuersis locis, cenam legis impleuerant. Sed postea cum uenisset rex, ut uideret discumbentes in conuiuio suo, hoc est, quasi sua in fide requiescentes in die iudicii uisitaret conuiuas, et discerneret  merita singulorum, inuenit unum qui ueste indutus non erat nuptiali. Unus iste, omnes qui sociati sunt in malitia intelliguntur. uestis autem nuptialis precepta sunt Domini et opera que complentur ex lege et Euangelio, nouique hominis efficiunt uestimentum. Si quis igitur in tempore iudicii inuentus fuerit sub nomine Christiano non habere uestimentum nuptiale, id est, uestem celestis hominis, sed ueterem pollutam, id est, ueteris hominis exuuias, hic statim corripitur, et dicitur ei: Amice, quomodo huc intrasti? Amicum uocat, quod inuitatus ad nuptias est. Arguit impudentie, quod ueste sordida munditias polluerit nuptiales. At ille obmutuit. In tempore enim illo non erit locus impudentie, nec negandi facultas. Cum omnes angeli et mundus ipse testis sit peccatorum.   Item possumus intelligere nuptialem uestem caritatem. Intrat enim ad nuptias, sed cum nuptiali ueste non intrat, qui in sancta Ecclesia assistens fidem habet, sed caritatem non habet. Recte enim caritas nuptialis uestis uocatur, quia hanc in se conditor noster habuit, dum ad sociande sibi Ecclesie nuptias uenit. Sola quippe dilectione Dei actum est, ut eius Unigenitus mentes sibi electorum hominum uniret. Unde et Christus apud Ioannem dicit: Sic dilexit Deus hunc mundum, ut Filium suum unigenitum daret pro nobis . Qui ergo per caritatem uenit ad homines, eamdem caritatem innotuit esse uestem nuptialem. Omnis ergo nostrum, qui in Ecclesia positus Deo credidit, iam ad nuptias intrauit, sed cum nuptiali ueste non uenit, si caritatis  gratiam non custodit. Sciendum uero est quia sicut in duobus lignis superiori uidelicet et inferiori uestis texitur, ita in duobus preceptis caritas habetur, in dilectione scilicet Dei et dilectione proximi. Scriptum quippe est: Diliges Dominum Deum tuum ex toto corde tuo, et ex tota anima tua, et ex tota uirtute tua, et diliges proximum tuum sicut teipsum. Qua in re notandum est, quia in dilectione proximi mensura ponitur amoris, cum dicitur: Diliges proximum tuum sicut teipsum . Dei autem dilectio nulla mensura constringitur: Diliges Dominum Deum tuum ex toto corde tuo, et ex tota anima tua, et ex tota uirtute tua. Non enim iubetur quisque quantum diligat, sed ex quanto, cum dicitur, ex toto,  quia ille ueraciter diligit, qui sibi de se nichil reliquit. Duo ergo hec necesse est ut caritatis precepta custodiat, quisquis in nuptiis uestem nuptialem curat habere. Ecce rex ad nuptias ingreditur, et cordis nostri habitum contemplatur. Et quem caritate uestitum non inuenit protinus iratus dicit. Amice, quomodo huc intrasti non habens uestem nuptialem? Mirandum ualde est, quod hunc et amicum uocat et reprobat. Ac si apertius dicat: Amice, et non amice. Amice per fidem, sed non amice per operationem. At ille obmutuit. Quia quod dici sine gemitu non potest in illa districtione ultime increpationis, omne argumentum cessat excusationis. Quippe quia ille foris increpat, qui testis conscientie iustus animum accusat. Sed inter hec sciendum est quia quisquis  hanc uestem uirtutis habet, sed tamen adhuc perfecte non habet, ad pii regis ingressum desperare de uenia non debet. Quia ipse quoque spem nobis per Psalmistam tribuens dicit: Imperfectum meum uiderunt oculi tui, et in libro tuo omnes scribentur .

Tunc rex dixit ministris: Ligatis pedibus eius et manibus, mittite eum in tenebras exteriores; ibi erit fletus et stridor dentium. Ligantur tunc pedes et manus per districtionem sententie, qui modo a prauis operibus ligari noluerunt, ut per meliorationem uite emendarent se. uel certe tunc ligat pena, quos modo a bonis operibus ligauit culpa. Pedes enim qui uisitare egrum negligunt, manus que nichil indigentibus tribuunt, a bono opere iam ex uoluntate ligate sunt.  Que ergo nunc sponte ligantur in uitio tunc in supplicio ligantur inuite. Bene autem dicitur, quod in exteriores tenebras proiiciatur: interiores quippe tenebras dicimus cecitatem cordis, exteriores uero tenebras eternam noctem damnationis. Tunc damnatus quisque non in interiores, sed in exteriores tenebras mittitur. Quia illic inuitus proiicitur in noctem damnationis, qui sponte cecidit in cecitatem cordis; ubi fletus quoque et stridor dentium esse perhibetur, ut illic dentes strideant, qui hic de edacitate gaudebant. Illic oculi defleant, qui hic per illicitas concupiscentias uersabantur. Quatenus singula queque membra supplicio subiaceant, que hic singulis quibusque uitiis subiecta seruiebant. Sed repulso uno in quo uidelicet omne malorum  corpus exprimitur, generalis protinus sententia subinfertur, quia dicitur:

Multi autem sunt uocati, pauci uero electi. Tremendum ualde quod audiuimus. Ecce nos omnes iam uocati per fidem ad celestis regis nuptias uenimus, incarnationis eius mysterium et credimus et confitemur, diuini uerbi epulas sumimus, si sumus electi nescimus. Tanto ergo necesse est, ut unusquisque nostrum in humilitate se deprimat, quanto si sit electus ignorat. Nonnulli enim bona nec incipiunt; nonnulli uero in bonis que inceperunt minime persistunt. Alter pene totam uitam ducere in prauitate conspicitur, sed iuxta finem uite a prauitate sua per districte penitentie lamenta reuocatur. Alter electam  uitam uidetur ducere, et tamen hunc contingit ad erroris nequitiam iuxta finem uite declinare. Alius bonum bene inchoat, melius consummat. Alius malis actibus a primeua se deiecit, et in eisdem operibus semper deterior consummatur. Tanto ergo sibi unusquisque metuat, quanto ignorat quod restat.

[II.] Tunc abeuntes Pharisei consilium inierunt ut caperent eum in sermone, et mittunt ei discipulos suos cum Herodianis dicentes.  Nuper sub Cesare Augusto Iudea subiecta Romanis, quando in toto orbe est celebrata descriptio, stipendiaria facta fuerat, et erat in populo magna seditio, dicentibus aliis pro securitate et quiete, quia Roma pro omnibus militaret, debere tributa persolui; Phariseis uero qui sibi  plaudebant in iustitia e contrario nitentibus non debere populum Dei qui decimas solueret, et primitiua daret, et cetera que in lege scripta sunt, humanis legibus subiacere. Cesar Augustus Herodem filium Antipatri alienigenam et proselytum regem Iudeis constituerat, ut tributis preesset, et Romano pareret imperio. Mittunt igitur discipulos suos quasi minus cognitos atque suspectos cum Herodianis, id est, militibus Herodis; seu illudentibus Phariseis, quia Romanis tributa soluebant, et non diuino cultui erant dediti, ut aut abscondite facile deciperent eum, aut reprehensi minus erubescerent apud eum.  Nam consilio malo deprehenso, tanto minus nascitur confusio, quanto fuerit persona deterior.

Magister, scimus, quia uerax es, et in ueritate doces  uiam Dei, et non est tibi cura de aliquo, non enim respicis personam hominum. Magistrum eum uocant et ueracem, ut quasi honoratus, et laudatus mysterium sui cordis eis simpliciter aperiret, tanquam eos uolens habere discipulos.

Dic ergo nobis quid tibi uidetur: Licet censum dare Cesari, an non? Blanda et fraudulenta interrogatio illuc prouocat respondentem, ut magis Deum quam Cesarem timeat, et dicat non debere tributa solui, ut statim audientes Herodiani, seditionis contra Romanos principem teneant.

Cognita autem iehsu nequitia eorum, ait: Quid me tentatis, hypocrite? Non secundum sermones eorum pacificos blande respondit, sed secundum conscientiam eorum crudelem et asperam dixit. Quia  Deus plerumque ad animam loquitur, non ad corpus, uoluntatibus respondet, non uerbis.  Prima uirtus est respondentis interrogantium mentem cognoscere, non discipulos, sed tentatores uocare. Hypocrita ergo appellatur, qui aliud est, et aliud simulat; aliud opere agit, aliud uoce pretendit.

Ostendite mihi numisma census. At illi obtulerunt ei denarium. Sapientia semper sapienter agit, ut suis potissimum tentatores sermonibus confutentur: Ostendite mihi, inquit, denarium, hoc est genus nummi, quod pro decem nummis imputabatur, simul et habebat imaginem Cesaris.

Et ait illis iehsu: Cuius est imago hec et suprascriptio? Qui putant interrogationem Saluatoris ignorantiam  esse, et non dispensationem, discant ex presenti loco, quod utique potuerit scire iehsu cuius imago esset in nummo, sed interrogat, ut ad sermonem eorum competenter respondeat.

Dicunt ei, Cesaris. Tunc ait illis: Reddite ergo que sunt Cesaris, Cesari: et que sunt Dei, Deo. Hic Cesarem non putemus Augustum, sed Tiberium significari, priuignum eius, qui in loco successerat uitrici, sub quo et passus est Dominus. Omnes autem reges Romani a primo C. Cesare, qui imperium arripuerat, Cesares appellati sunt. Porro, quod ait, Reddite que sunt Cesaris, Cesari, id est, nummum, tributum, et pecuniam. Et que sunt Dei, Deo, decimas et primitias, et oblationes, ac uictimas sentiamus, quomodo et ipse reddit tributa pro se, et Petro;  et Deo reddit, que Dei sunt, faciens Patris uoluntatem. Aliter: Reddite que Cesaris sunt Cesari, et que Dei sunt Deo.  Quemadmodum Cesar a uobis exigit impressionem imaginis sue, sic et Deus, ut quemadmodum illi redditur nummus, sic Deo anima lumine uultus eius illustrata atque signata. Unde Psalmista: Signatum est, inquit, in nobis lumen uultus tui, Domine . Hoc quoque lumen est totum hominis et uerum bonum quod non oculis, sed mente conspicitur. Signatum autem dixit in nobis, tanquam denarius signatur regis imagine. Homo enim factus est ad imaginem et similitudinem Dei, quam peccando corrupit. Bonum ergo eius est uerum atque eternum, si renascendo signetur.

Et audientes, mirati sunt. Qui credere debuerant  ad tantam sapientiam mirati sunt, quod calliditas eorum insidiandi non inuenisset locum.

Et, relicto eo, abierunt. Infidelitatem pariter cum miraculo reportantes.

[III.] In illa die accesserunt ad illum Sadducei, qui dicunt non esse resurrectionem. Due erant hereses in Iudeis, una Phariseorum et altera Sadduceorum. Pharisei traditionum et obseruationum, quas illi uocant Deuterosis, iustitiam preferebant, unde et diuisi uocabantur a populo. Sadducei autem, qui interpretabantur iusti, et ipsi uindicabant sibi quod non erant. Prioribus et corporis et anime resurrectionem credentibus, confitentibusque angelos, et spiritus; sequentes iuxta Acta apostolorum, omnia denegabant. Iste sunt due domus, de quibus  Isaias manifestius docet.

Et interrogauerunt eum, dicentes: Magister, Moyses dixit: Si quis mortuus fuerit non habens filium, ut ducat frater eius uxorem illius, et suscitet semen fratri suo. Erant autem apud nos septem fratres, et primus uxore ducta defunctus est, et non habens semen reliquit uxorem suam fratri suo. Similiter secundus, et tertius usque ad septimum. Nouissime autem omnium et mulier defuncta est. Qui resurrectionem corporum non credebant animas iudicantes interire cum corporibus recte istiusmodi fingunt fabulam, que deliramenti arguat eos, qui resurrectionem asserunt corporum. Potest autem fieri ut uere in gente eorum hoc acciderit.

 In resurrectione ergo cuius erit de septem uxor? omnes enim habuerunt eam  Turpitudinem fabule opponunt, ut resurrectionis denegent ueritatem. uerum mystice septem hi fratres sine filiis defuncti reprobis quibusque congruunt, qui per totam huius seculi uitam, que septem diebus uoluitur, a bonis operibus steriles existunt. Quibus uiritim misera morte prereptis, ad ultimum et ipsa mundana conuersatio quam illi absque fructu uitalis operis exegerant, quasi uxor infecunda transibit.

Respondens autem iehsu, ait illis: Erratis, nescientes Scripturas, neque uirtutem Dei.  Propterea errant, quia Scripturas nesciunt, et quia Scripturas ignorant consequenter nesciunt uirtutem Dei, hoc est Christum, qui est Dei uirtus, et Dei sapientia.

 In resurrectione enim neque nubent, neque nubentur. Latina consuetudo Greco idiomati non respondet. Nubere enim proprie dicuntur mulieres, et uiri uxores ducere. Sed nos simpliciter dictum intelligamus, quod nubere de uiris, et nubi de uxoribus scriptum sit. Si in resurrectione non nubent neque nubentur, resurgent ergo corpora que possunt nubere et nubi. Nemo quippe dicit de lapide et arbore, et his rebus, que non habent membra genitalia, quod non nubant, neque nubantur, sed de his qui, cum possint nubere, tamen alia ratione non nubunt. Quod autem infertur,

Sed sunt sicut angeli Dei in celo , spiritalis repromittitur conuersatio. Sunt enim sicut angeli in celis, qui gloria resurrectionis innouati, absque ullo  mortis metu, absque ulla labe corruptionis, absque ullo terreni status actu, perpetua Dei uisione fruuntur. Ad quam necesse est angelice dignitatis equalitatem quisquis ascendere desiderat, nunc minimus fratribus pie agendo condescendat. Et hec quidem condescendendo de resurrectionis conditionibus proposite reddidit questioni. De ipsa uero resurrectione aduersum infidelitatem eorum ita locutus est:

De resurrectione autem mortuorum non legistis, quod dictum est uobis a Deo dicente: Ego sum Deus Abraham, et Deus Isaac, et Deus Iacob. Ad comprobandam resurrectionis ueritatem multo aliis manifestioribus exemplis uti potuit. E quibus est et illud: Et suscitabuntur mortui, et resurgent qui in sepulcris sunt . Et in alio loco: Multi dormientium  de terre puluere consurgent, alii in uitam, et alii in opprobrium et confusionem eternam. Queritur itaque quid sibi uoluerit Dominus hoc proferre testimonium quod uidetur ambiguum, uel non satis ad resurrectionis pertinet ueritatem. Supra diximus Sadduceos nec angelos, nec spiritum, nec resurrectionem corporum confitentes, animarum quoque interitum predicasse. Hi quinque tantum libros Moysis recipiebant, prophetarum uaticinia respuentes. Stultum ergo erat inde proferre testimonia, quorum auctoritatem non sequebantur. Porro ad eternitatem animarum probandam ponit exemplum. Ego sum Deus Abraham et Deus Isaac, et Deus Iacob, statimque infert:

 Non est Deus mortuorum, sed uiuentium. Et cum probauerit animas permanere post mortem , consequenter introduceretur et corporum resurrectio, que cum animabus bona malaue gesserunt. Hunc locum plenius in extrema parte prime Epistole ad Corinthios Paulus apostolus exsequitur .

Et audientes turbe mirabantur in doctrina eius.  Turba autem simplex, et indoctum uulgus per humilitatis uiam gradiens, ad credendum Domino, et miracula ab eo facta uenerari cogebatur. Pharisei autem et Scribe, hoc contemnentes, non solum non crediderunt, imo etiam ipsum totius boni auctorem conuiciis et calumniis ualidis insectabantur.  Unde alibi dicebant: Nunquid aliquis ex principibus credidit in eum? Sed turba hec, que non nouit legem, sub maledicto sunt.  Preterea querendum uidetur cum Dominus dicat: Nolite sanctum dare canibus, neque mittatis margaritas uestras ante porcos, cur ipse quedam uel hic de gloria resurrectionis, uel alibi de dispensationis aut etiam diuinitatis sue mysteriis dixisse inuenitur, que multi qui aderant, uel resistendo, uel contemnendo, non acceperunt? Non putandus est sanctum dedisse canibus, aut margaritas misisse ante porcos. Non enim eis dedit qui capere non poterant, sed eis qui poterant et simul aderant, quos propter aliorum immunditiam negligi non oportebat. Et cum eum tentatores interrogabant, respondebatque illis ita, ut quid contradicerent  non haberent, quamuis uenenis suis contabescerent potius quam illius cibo saturarentur. Alii tamen qui poterant ex illius occasione multa utiliter audiebant.

[Iu.] Pharisei autem audientes quod silentium imposuisset Sadduceis, conuenerunt in unum, et interrogauit eum unus ex eis legis doctor, tentans eum. Conuenerunt ut multitudine uincerent, quem ratione superare non poterant. A ueritate nudos se esse professi sunt, qui multitudine se armauerant. Dicebant enim apud se: Unus loquatur pro omnibus, et omnes loquamur per unum, ut si quidem uicerit, omnes uideamur uictores; si autem uictus fuerit, uel solus uideatur confusus.

Magister, quod est mandatum magnum in lege? Magistrum  uocat cuius non uult esse discipulus, non scire desiderans, sed tentans. Dominus autem sic respondit, ut interrogationis eius fictam conscientiam statim primo responso percuteret dicens.  Quod autem de Herode et Pontio Pilato legimus in Domini nece eos fecisse concordiam, hoc etiam nunc de Phariseis cernimus et Sadduceis, qui inter se contrarii sunt, sed ad tentandum Iesum pari mente consentiunt. Qui ergo iam supra in ostensione denarii fuerant confutati, et aduerse partis factionem uiderant subruptam, debuerant exemplo moneri, ne ultra molirentur insidias. Sed maleuolentia et liuor nutrit impudentiam. Interrogat unus ex legis doctoribus, non scire desiderans, sed tentans, an interrogatus  nosset id quod interrogabatur, quod sit maius mandatum. Primum non de mandatis interrogat, sed quod sit mandatum magnum, ut cum omnia que Deus mandauerit magna sint, quidquid ille responderit occasionem habeat calumniandi, aliud asserens magnum esse de pluribus. Quicunque igitur nouit et interrogat non uoto discendi, sed studio cognoscendi, an nouerit ille, qui responsurus est, in similitudinem Phariseorum non quasi discipulus, sed quasi tentator accedit.

Ait illi iehsu: Diliges Dominum Deum tuum ex toto corde tuo, et in tota anima tua, et in tota mente tua: hoc est maximum et primum mandatum. Primum omnium et maximum mandatum, dicit hoc est, quod ante omnia debeamus intimo in corde singuli quasi  unicum pietatis fundamentum locare.

Secundum autem simile est huic: Diliges proximum tuum sicut teipsum. Primum ergo omnium et maximum mandatum est cognitio atque confessio diuine unitatis, cum exsecutione bone operationis. Bona autem operatio in dilectione Dei et proximi perficitur, quam breuiter aliis uerbis commendat Apostolus dicens: In Christo enim Iesu neque circumcisio aliquid ualet, neque preputium, sed fides, que per dilectionem operatur .

In his duobus mandatis uniuersa lex pendet et prophete.  Pendet dixit, id est, illo refertur, ibi habet finem. Tota lex in duobus preceptis est, in dilectione Dei, et dilectione proximi. Ad duo itaque precepta, id est, ad dilectionem Dei et proximi pertinet  totus decalogus. Ad ea pertinent et omnia prophetarum uolumina. Nam ideo due tabule legis date sunt. Deus enim famulo suo Moysi in monte duas tabulas dedit, in quibus duabus tabulis uerba pacti conscripta erant. Decem utique precepta legis, quod est psalterium decem chordarum, de quo Psalmista ait: Deus, canticum nouum cantabo tibi, in psalterio decem chordarum psallam libi . Tria namque precepta in una tabula ad Deum pertinentia posita fuerant, septem in altera tabula ad proximum. In priore ergo tabula scriptum erat primum preceptum: Ego sum Dominus Deus tuus, qui eduxi te de terra Aegypti, de domo seruitutis. Non habebis deos alienos , et reliqua. Quia Christus Dei Filius cum Patre et Spiritu sancto unus est Deus.  Deinde additum est: Non assumes nomen Domini tui in uanum: nec enim habebit insontem Dominus eum, qui assumpserit nomen Domini sui frustra. Quia non debet a nobis nomen Christi accipi in uanum, ut putemus eum factum, id est, creaturam aliquam, per quem facta sunt omnia, quia uero ipse unus Deus Pater est, et Filius, et Spiritus sanctus, in Spiritu sancto, id est, in domo Dei requies nobis sempiterna promittitur. Unde subditur: Memento ut diem sabbati sanctifices; sex diebus operaberis, et facies omnia opera tua, septimo autem die sabbati Domini Dei tui non facies omne opus tuum, tu et filius tuus, et filia tua, et reliqua. In altera uero tabula primum est: Honora patrem tuum, et matrem tuam; secundum,  Non mechaberis; tertium, Non occides; quartum, Non furaberis; quintam, Non falsum testimonium dices; sextum, Non concupisces uxorem proximi tui; septimum, Non concupisces rem proximi tui. Hec iungamus illis tribus ad dilectionem Dei pertinentibus, et cantemus in psalterio decem chordarum, si uolumus cantare canticum nouum homines noui, quibus Saluator mandatum dedit nouum ut diligamus inuicem, sicut ipse dilexit nos.

Congregatis autem Phariseis interrogauit eos iehsu dicens: Quid uobis uidetur de Christo? cuius filius est? Dicunt ei: Dauid. Ait illis: Quomodo ergo Dauid in Spiritu uocat eum Dominum, dicens: Dixit Dominus Domino meo: Sede a dextris meis, donec ponam inimicos tuos scabellum pedum tuorum . Si ergo Dauid uocat eum Dominum, quomodo filius eius est? Qui ad tentandum Iesum fuerant congregati, et ueritatem fraudulenta interrogatione capere nitebantur occasionem prebuerunt confutationis sue, interroganturque de Christo cuius filius sit. Interrogatio Iesu nobis proficit usque hodie contra Iudeos. Et hi enim qui confitentur Christum esse uenturum hominem simplicem, et sanctum uirum asserunt de genere Dauid; interrogemus eos docti a Domino: Si simplex homo est, et tantum filius Dauid, quomodo Dauid uocet eum Dominum suum? Non erroris incerto nec propria uoluntate, sed in Spiritu sancto. Testimonium autem quod posuit, de centesimo nono psalmo sumptum est. Dominus igitur Dauid uocatur non secundum id quod de eo natus est,  sed iuxta id quod natus ex Patre semper fuit preueniens, ipsum carnis sue patrem, Iudei ad deludendam  interrogationis ueritatem friuola multa confingunt, uernaculum Abrahe asserentes, cuius filius fuerit Damascus Eliezer, et ex ipsius persona per scriptum psalmum, quod post cedem quinque regum dominus Deus Domino suo dixerit Abraham: Sede ad dexteram meam, donec ponam omnes inimicos tuos scabellum pedum tuorum. Quos interrogemus quomodo Deus dixerit Abrahe ea que sequuntur: Tecum principium in die uirtutis tue, in splendoribus sanctorum, ex utero ante luciferum genui te. Iurauit Dominus et non penitebit eum, tu es sacerdos in eternum secundum ordinem Melchisedech. Et respondere eos cogamus, quomodo Abraham ante luciferum genitus sit, et sacerdos fuerit secundum ordinem Melchisedech, qui Melchisedech obtulerit panem et uinum,  et a quo decimas prede acceperit .

Et nemo peterat respondere ei uerbum, neque ausus fuit quisquam ex illa die eum amplius interrogare. Pharisei et Sadducei querentes occasionem calumnie, et uerbum aliquod inuenire quod pateret insidiis, quia in sermonibus confutati sunt, ultra non interrogant, sed apertissime comprehensum Romane tradunt potestati. Ex quo intelligimus uenena inuidie posse quidem superari, sed difficilius conquiescere. Nos autem non cum Scribis et Phariseis inique cogitantes, et dolose Dominum interrogantes, atque tentantes, sed simplici corde et pia deuotione cum humilitate accedamus ad illum, ut illuminemur, et uultus nostri non erubescens, sicut de eo scriptum est: Quoniam inuenitur ab his, qui non tentant ilium,  apparet autem eis, qui fidem habent in illum .



LIBER SEPTIMUS.



CAPUT XXIII. Instruit Dominus turbas et discipulos de Scribis et Phariseis; increpat Scribas et Phariseos multis modis increpando ue. Exprobrat Ierusalem occisionem prophetarum, et predicit eius interitum.

Scribis, et Phariseis, atque Sadduceis tentatoribus Christi, per ipsam responsionem ueritatis, ita ut dignum erat, confusis ac repudiatis, impletur  illud Sapientie, quod iam olim dictum est, quia peruerse cogitationes separant a Deo, probata autem uirtus corripit insipientes. Quoniam in maleuolam animam non intrabit sapientia, nec inhabitabit in corpore subdito peccatis: Spiritus enim sanctus discipline effugiet fictum, et auferet se a cogitationibus que sunt sine intellectu . Et quia tales non meruerunt diuinam sapientiam accipere, quorum cor constabat ueneno inuidie esse repletum. Qui sint autem illi quorum mentes diuina largiente gratia eam recipere possint, alibi manifestatur cum dicitur: Fons sapientie uerbum Dei in excelsis, et ingressus illius mandata eterna. Radix sapientie cui reuelata est, et astutias illius quis agnouit? Disciplina sapientie cui reuelata est, et manifestata? et multiplicationem ingressus  illius quis intellexit? Unus est Altissimus creator omnipotens, rex potens et metuendus nimis, sedens super thronum illius et dominans Deus. Ipse creauit illam in Spiritu sancto, et uidit, et dinumerauit, et mensus est. Et effudit illam super omnia opera sua, et super omnem carnem secundum datum suum, et prebuit illam diligentibus se . Diligentes enim Deum et mandatis illius obedientes desursum percipiunt uere  sapientie gustum, et eius suauitate iugiter delectantes, non se inde in elationem extollunt, sed humiliter sentientes tanquam paruuli in innocentie puritate persistunt. Pro quibus ipsa ueritas in Euangelio ad Patrem loquens ita ait: Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Ita, Pater, quoniam sic fuit placitum ante te . Placet enim Deo Patri, placet et Filio, placet et Spiritui sancto uni Deo omnipotenti, ut qui in oculis suis paruos se esse conspiciunt, coram oculis Dei in magnis exaltentur, et a reproborum consortio separati, qui pro peccatorum suorum tenebris eterno carcere infernorum damnandi sunt; ipsi uero lumine diuine sapientie perpetualiter illustrentur. Ideo Dominus spretis Scribarum  et Phariseorum aolosis questionibus consequenter ad discipulos, et ad populum sermonem instructionis conuertit, ut hi qui idonei sunt capiant de ore eius uerbum salutis. Sequitur euangelista, et dicit:

Tunc iehsu locutus est ad turbas, et ad discipulos suos, dicens: Super cathedram Moysi sederunt scribe et Pharisei; omnia ergo quecunque dixerint uobis facite et seruate; secundum opera uero eorum nolite facere: dicunt enim et non faciunt. Quid mansuetius, quid benignius Domino? Tentatur a Phariseis, confringuntur insidie eorum, et per psalmistam, sagitte paruulorum facte sunt plage eorum ; et nichilominus propter sacerdotium et nominis dignitatem exhortatur populos ut subiiciantur eis, non opera  sed doctrinam considerantes. Quod autem ait: Super cathedram Moysi sederunt scribe et Pharisei, per cathedram doctrinam legis ostendit.  Ergo et illud, quod dicitur in psalmo: In cathedra pestilentie non stetit , et cathedras uendentium columbas euertit, doctrinam debemus accipere. Et ideo Dominus ad suos conuertit sermonem, ut confusio scribarum et Phariseorum illorum fieret disciplina. Infructuosum namque est uerbum, in quo sic alter confunditur, ut alter non erudiatur. Nam et Deus non propter malos castigationem super terram transmittit, sed propter bonos: scit enim quia malos flagella non corrigunt. Sed malos castigat, ut corrigat bonos, quia bonus nisi admonitus fuerit, per negligentiam euanescit. Sic et Christus nunquid  non potuit eorum interrogationes contemnere? Sed uoluit indignos indigne docere, ut dignos digne edificaret.

Alligant autem onera grauia et importabilia, et imponunt in humeros hominum; digito autem suo nolunt ea mouere.  Non possunt ergo turbe et discipuli Domini onera legis portare, eo modo quo scribe et Pharisei hec imponebant hominibus. Unde recte audiunt quod sarcinas ipsas uno digito suo non tangerent: hoc est, ne in minimis quidem eam perficerent, quam se contra morem patrum sine fide et gratia Iesu Christi, et seruare et seruandam tradere presumebant. Atque ideo iugum Christi suaue, et sarcinam eius leuem , ubi requies est animarum, procul abiicere et exterminare tentabant:  cum scriptum sit, iustus ex fide uiuit , et apostolus Petrus his, qui credentes ex gentibus circumcidi docebant, protestetur, et dicat: Nunquid tentatis Deum, imponere iugum super ceruicem discipulorum, quod neque patres nostri, neque nos potuimus portare? Sed per gratiam Domini Iesu credimus saluari, quemadmodum et illi . [Hieron.] Notandum ergo quod hec sententia Domini generaliter aduersum omnes magistros, qui grandia iubent, et minora faciunt accipi potest. Maxime cum et humeri, et digiti, et onera et uincula quibus alligantur onera, spiritaliter intelligenda sint.  Tales sunt etiam nunc indiscreti sacerdotes, qui omnem iustitiam populo mandant, et ipsi nec modicum seruant,  uidelicet non ut facientes sint iusti, sed ut dicentes appareant iusti. Tales sunt et qui graue pondus uenientibus ad penitentiam ponunt: Quia dicunt, et non faciunt. Et sic dum pena penitentie presentis fugitur, contemnitur pena peccati futuri. Si enim fascem super humeros adolescentis, quem non potest baiulare posueris necesse habet, ut aut fascem reiiciat, aut sub pondere confringatur: sic et homini cui graue pondus penitentie ponis, necesse est ut aut penitentiam reiiciat, aut suscipiens dum ferre non potest, scandalizatus amplius peccet. Deinde et si erramus modicam penitentiam imponentes, nonne melius est propter misericordiam dare rationem quam propter crudelitatem.

Omnia uero opera sua faciunt ut uideantur ab homibus.  Nunc autem uult ostendere causam, propter quam non poterant credere Domino, hoc est, quia omnia faciunt ut ab hominibus uideantur. Impossibile est enim ut credat Christo celestia predicanti, qui gloriam hominum concupiscit terrenam. Et ideo quicunque ita facit opera sua ut uideantur ab hominibus, similis scribis et Phariseis est.

Dilatant enim phylacteria sua, et magnificant fimbrias. Amant autem primos recubitus in cenis, et primas cathedras in synagogis, et salutationes in foro, et uocari ab hominibus, Rabbi.  ue illis miseris ad quos scilicet Phariseorum uitia transeunt. Dominus cum dedisset mandata legis per Moysen, ad extremum intulit: Ligabis ea in manu tua, et sint immota ante oculos tuos .  Cuius talis est sensus: Precepta mea sint in manu tua, ut opere compleantur; sint ante oculos tuos, ut die ac nocte mediteris in eis. Hoc Pharisei male interpretantes scribebant in membranulis decalogum Moysi, id est, decem uerba legis plicantes ea et ligantes in fronte, et quasi coronam capiti facientes, ut semper ante oculos mouerentur: quod usque hodie inde Babylonii faciunt, et qui hoc habuerit quasi religiosus in populis iudicatur. Iusserat quoque aliud Moyses ut in quatuor angulis palliorum hiacynthinas fimbrias facerent, ad Isrelis populum dignoscendum, ut quomodo in corporibus circumcisio signum Iudaice gentis daret, ita et uestis haberet aliquam differentiam. Superstitiosi magistri captantes auram popularem, atque ex mulierculis sectantes lucra faciebant grandes  fimbrias, et acutissimas in eis spinas ligabant, ut uidelicet ambulantes et sedentes interdum pungerentur, et quasi hac commonitione retraherentur ad officia Dei, et ministeria seruitutis eius. Quia ergo dixerat Dominus, Omnia opera sua faciunt, ut uideantur ab hominibus, quod generaliter accusauerat, nunc in partes diuidit.  Pictatiola illa decalogi phylacteria uocabant, quod quicunque habuissent ea, quasi ob custodiam et munimentum sui habuerunt, non intelligentibus Phariseis quod hec in corde portanda sint, non in corpore: alioquin et armaria et arce habent libros, et Dei notitiam non habent. Nonne hec apud aliquos superstitiose muliercule in parabolis Euangelii (Al., paruulis Euangeliis],  et in crucis ligno, et in istiusmodi rebus, que habent quidem zelum Dei, sed non iuxta scientiam usque hodie factitant, culicem liquantes et camelum glutientes? Istiusmodi erat fimbria parua et breuis ex legis precepto, quam et mulier illa, que sanguine fluebat, tetigit in pallio Domini; sed non est compuncta superstitiosis sentibus Phariseorum, magisque sanata ad tactum eius. Cumque superflue dilatent phylacteria sua, et magnas faciant fimbrias, gloriam captantes ab hominibus, arguuntur in reliquis, cur querant primos accubitus in cenis, et primas cathedras in synagogis, et in publico gulam sectentur et gloriam, et uocentur Rabbi ab hominibus, quod Latino sermone magister dicitur.  Notandum tamen, quod non salutari in foro, non primos  sedere, uel discumbere uetat eos, quibus hoc officii ordine competit, sed eos nimirum qui hec siue habita, seu certe non habita indebite amant, a fidelibus quibusque, quasi improbos docet esse cauendos, animum uidelicet non gradum iusta distinctione redarguens. Quamuis et hoc culpa non careat, si iidem in foro litibus interesse, qui in cathedra Moysi synagoge magistri cupiunt appellari. Duplici sane ratione a uane glorie cupidis attendere iubemur, ne scilicet eorum uel simulatione seducamur, estimantes bona esse que faciunt, uel emulatione inflammemur frustra gaudentes in bonis laudari, que simulant. Denique sequitur:

uos autem nolite uocari, Rabbi: unus est enim  magister uester. Omnes autem uos fratres estis.  Id est, ne quod Deo debetur uobis presumatis, neque alios uocetis Rabbi, ne diuinum honorem hominibus deferatis: unus est enim magister omnium, qui omnes naturaliter docet, sicut scriptum est: Erat lux uera, que illuminat omnem hominem uenientem in hunc mundum . Homo enim non intellectum homini prestat docendo, sed a Deo spiritum per admonitionem exercet.

Et patrem nolite uocare uobis super terram: unus est Pater uester, qui in celis est. Nec uocemini magistri, quia magister uester unus est Christus.  Nec magister, nec pater uocandus est alius, nisi Deus Pater et Dominus noster iehsu Christus. Pater quia ex ipso sunt omnia; magister quia per ipsum  sunt omnia: uel quoniam per dispensationem carnis homines reconciliati sumus Deo. Queritur quare aduersum hoc preceptum doctorem gentium apostolus esse se dixerit; aut quomodo uulgato sermone maxime in Palestine et Aegypti monasteriis se inuicem Patres uocent. Quod sic soluitur: Aliud esse natura patrem uel magistrum, aliud indulgentia. Nos si hominem patrem uocamus, honorem etati deferimus non auctorem nostre ostendimus uite; quia nec initium uite ex eis habemus, sed transitum uite per eos accipimus. Magister quoque dicitur ex consortio ueri magistri, et ne infinita replicem, quomodo unus per naturam Deus et unus Filius non preiudicat ceteris, ne per adoptionem dii uocentur et filii,  ita et unus pater et magister non preiudicat aliis, ut abusiue appellentur patres et magistri.

Qui maior est uestrum, erit minister uester. Certantibus de prioratu discipulis, ut Lucas refert, pius magister eos non inite contentionis arguit, sed formam quam sequantur humilitatis modesta ratione describit . In qua tamen forma obtinenda maiores et precessores, id est, doctores Ecclesie non minima discretione opus habent, ne uidelicet regum gentilium instar dominari subiectis, seque ab eis gaudeant superuacuis laudibus attolli, sed ad exemplum regis eterni, quasi iuniores eis quibus regendis presunt efficiantur ac ministri. Quia quicunque uult fratrem preuenire regnando, prius necesse est ut illum preueniat obsequendo, sicut Apostolus  ait: Honore inuicem preuenientes . uincat eum officiis, ut possit uincere sanctitate.  Attamen necesse est ut sic bene agentibus per humilitatem sint socii, quatenus contra delinquentium uitia per zelum iustitie sint erecti, ut et bonis in nullo se preferant, et cum prauorum culpa exigit potestatem protinus sui prioratus agnoscant. Ne enim presidentis animus ad elationem potestatis sue delectatione rapiatur, recte per quemdam sapientem dicitur: Ducem te constituerunt, noli extolli, sed esto in illis, quasi unus ex illis . Hinc etiam Petrus ait: Non dominantes in clero, sed forma facti gregi . Et tamen nonnunquam grauius delinquitur, si inter peruersos plus equalitas quam disciplina custoditur. Quia enim  falsa pietate superatus ferire Heli delinquentes filios noluit, apud districtum iudicem semetipsum cum filiis crudeli damnatione percussit . Unde necesse est ut rectorem et matrem pietas et patrem exhibeat disciplina; atque inter hec sollicita circumspectione prouidendum, ne aut districtio rigida aut pietas sit remissa.

Qui autem exaltauerit se, humiliabitur, et qui se humiliauerit exaltabitur.  Neque enim mox omnis qui se coram hominibus exaltat humiliabitur, aut qui se in conspectu hominum humiliat, exaltabitur ab eis; sed e contrario nonnunquam qui se uel in apice dignitatis uel in alia qualibet acquirenda gloria subleuat, usque in finem exaltari non cessat. Similiter ac humilis quilibet ac uerecundus  in qua contentus est usque ad uite terminum mediocritate perseuerat; et ideo iuxta ueritatis sententiam omnis qui se incaute de meritis alleuat, humiliabitur a Domino, et qui prouide se de benefactis humiliat, exaltabitur ab eo.

[II.] ue uobis, scribe et Pharisei hypocrite, quia clauditis regnum celorum ante homines: uos enim non intratis nec intreuntes sinitis introire.  Habent scribe et Pharisei legis prophetarumque notitiam, sciunt Christum esse Filium Dei.  Non ignorant natum esse de uirgine: sed dum aduentum eius corporeum a prophetis predicatum doctrine simulatione abscondunt, et predam de subiecta sibi plebe appetunt, nec ipsi intreunt in regna  celorum, nec eos qui poterant intrare permittunt. Hoc est quod in Osea propheta Dominus arguit dicens: Absconderunt sacerdotes uiam, interfecerunt Sichima [Particeps sacerdotum in uia interficientium pergentes de Sichem] . Et rursum: Sacerdotes non dixerunt: Ubi est Dominus? uel certe omnis magister, qui uerbo edificat, et scandalizat malis operibus discipulos suos, claudit ante eos regnum celorum.

ue uobis, scribe et Pharisei hypocrite, quia circuitis mare et aridam, ut faciatis unum proselytum; et cum fuerit factus, facitis eum filium gehenne duplo quam uos. Non eo studio seruamus quesita, quo querimus. Scribe et Pharisei totum lustrantes orbem propter negotiationes et diuersa lucra, tam a  discipulis captanda quam per imaginem sanctitatis, id est, studii habebant de gentibus facere proselytum, id est, aduenam et incircumcisum miscere populo Dei. Sed qui ante dum esset ethnicus simpliciter errabat, et erat semel filius gehenne, uidens magistrorum uitia, et intelligens destruere eos operibus quod uerbis docebant, reuertitur ad uomitum suum, et gentilis factus quasi preuaricator maiori pena dignus erit.

 Typice autem maris et terre peragratione significat in totius orbis finibus eos esse Euangelio obtrectaturos. Proselyti enim sunt ex gentibus in synagogam recepti, quorum futurorum raritas in uno indicatur. Neque enim post Christi predicationem doctrine eorum fides relicta est; sed quisque fuerit  acquisitus ad plebem filius sit gehenne, pene soboles, et eterni iudicii hereditas: quia adoptio ex gentibus Abrahe familiam factura sit. Ideo autem pene duplicate erit filius, quia neque remissionem peccatorum sit gentium consecutus, et societatem eorum qui Christum persecuti fuerant sit secutus. Filius autem uocatur gehenne, quomodo filius perditionis, et filius huius seculi; uocatur filius gehenne ad illam preparatus, non ex illa generatus: unusquisque enim cuius opera agit eius filius appellatur.

ue uobis, duces ceci, quia dicitis: Quicunque iurauerit per templum, nichil est; qui autem iurauerit in auro templi, debet. Stulti et ceci, quid enim maius est, aurum, an templum quod sanctificat aurum? Et quicunque iurauerit in altari, nichil est; quicunque  autem iurauerit in dono quod est super illud, debet. Ceci, quid enim maius est, donum, an altare quod sanctificat donum? Qui ergo iurat in altari, iurat in eo et in omnibus que sunt super illud. Et qui iurauerit in templo, iurat in illo, et in eo qui habitat in ipso. Et qui iurat in celo iurat in throno Dei, et in eo qui sedet super eum. Supra, ut uisum nobis est, exposuimus quid significaret traditio Phariseorum, dicentium: Donum quodcunque est ex me, tibi proderit. Nunc duplex et ad unam occasionem auaritie trahens Phariseorum conditio condemnatur, ut arguantur cuncta pro lucro facere, et non pro timore Dei. Sicut enim in phylacteriis et fimbriis dilatatis opinio sanctitatis captabat gloriam, et per occasionem  glorie querebant lucra, sic alia traditionis inuenta stropha impietatis arguit preceptores. Si quis in contentione, seu in aliquo iurgio, uel in cause ambiguo iurasset in templo, et postea conuictus esset mendacii, non tenebatur criminis reus, si autem iurasset in auro et pecunia que in templo sacerdotibus offerebatur, statim in quo iurauerat cogebatur exsoluere. Rursum si quis iurasset in altari, periurii reum nemo tenebat; sin autem periurasset in dono, uel in oblationibus, id est, in hostia, in uictimis, in simila, et ceteris que offeruntur Deo super altare, hec studiosissime repetebant. Arguit ergo eos Dominus, et stultitie, et fraudulentie, quod multo maius sit templum quam aurum quod sanctificatur a templo, et altare quam hostie que  sanctificantur ab altari. Totum autem faciebant, non ob Dei timorem, sed ob diuitiarum cupiditatem. Templum enim uel altare ad gloriam Dei pertinet, et ad hominum spiritalium salutem; aurum autem quod est in templo, uel donum quod est super altare, ad gloriam quidem Dei pertinent, et ipsa tamen aurum uel donum magis ad delectationem hominum et ad utilitatem sacerdotum offertur super altare. Iudei ergo aurum quo ipsi delectabantur, et dona quibus ipsi pascebantur, sanctiora esse dicebant, quam ipsum templum et altare, ut homines promptiores fierent ad offerenda dona, quam ad preces fundendas in templo, aut iustitias faciendas. Totum autem faciebant non ob Dei timorem, sed ob diuitiarum cupiditatem, ut paulo ante dictum est. Spiritaliter  autem quod Dominus dixit: Quid enim maius est aurum an templum, quod sanctificat aurum? Et iterum dixit: Quid enim maius est donum, an altare quod sanctificat donum? ita intelligendum est: templum et altare ipsum Christum, aurum et donum laudes et sacrificia precum, que in eo per eum offerimus: non enim ille per hec, sed ista per illum sanctificantur.

ue uobis, scribe et Pharisei hypocrite, quia decimatis mentam, et anetum, et cyminum et reliquistis que grauiora sunt, iudicium, et misericordiam, et fidem: hec oportuit facere, et illa non omittere.  Multa in lege precepta sunt que typos proferunt futurorum. Alia uero que aperta sunt et illuminant oculos iuxta psalmistam dicentem: Mandatum  Domini lucidum, illuminans oculos, que statim opera desiderant; uerbi gratia: Non adulterabis, non furtum facies, non falsum testimonium dices, etc. . Pharisei autem, quia preceperat Dominus  propter alimoniam sacerdotum et Leuitarum, quorum pars erat Dominus, omnium rerum offerri in templo decimas, hoc unum habebant studii, ut que iussa fuerant comportarentur. Cetera que erant maiora, utrum quis faceret, an non, parui pendebant. Et ex hoc itaque capitulo arguit eos, quod studiose etiam uilium olerum decimas exigant, et iudicium in disceptatione negotiorum, misericordiamque in pauperes pupillos et uiduas, et fidem in Deum, que  magna sunt, pretermittant.  Hec, inquit, oportuit facere, id est iudicium, misericordiam, et fidem, ut et nos ueraciter de nostra miseria iudicantes, et Dei caritatem quam donauit ipse diligentes, pie recteque uiuamus iustum iudicium eius confitentes quo miseri effecti sumus. De quo dicit Apostolus: Iudicium quidem ex uno in condemnationem; et magne caritati eius gratias agentes . De qua idem ipse dicit gratie predicator: Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est. Oportuit et illa non omittere, id est, eleemosynas fructuum terrenorum. Non ergo se fallant, qui per eleemosynas quaslibet largissimas fructuum suorum, cuiusque pecunie impunitatem se emere  existimant in facinorum immanitate, ac flagitiorum nequitia permanendi.

Duces ceci excolantes culicem, camelum autem glutientes. Camelum puto esse iuxta sensum presentis loci et magnitudinem preceptorum, iudicium, et misericordiam, et fidem; culicem autem decimas mente, et aneti, et cymini, et reliquorum uilium olerum. Hec contra precepta Dei, que digna sunt deuoramus atque negligimus, et opinione religionis in paruis que lucrum habent diligentiam demonstramus.  Possunt tamen hec per allegoriam ad Iudeos referri. Quia dimiserunt Barrabam, qui non soluerat sabbatum, quod magna diligentia carnaliter obseruabant, occiderunt autem Dominum spiritaliter sabbatum insinuantem, per iudicium, et misericordiam,  et fidem, que illi maxime contemnebant. Nam et culicis nomine non absurde figuratur seditiosus homicida, quia hoc animal, et strependo inquietat, et sanguine delectatur; et cameli nomine propter humiliantem se ad subeunda onera magnitudinem, congruenter intelligitur Dominus.

ue uobis, scribe et Pharisei hypocrite, qui mundatis, quod de foris est calicis; et paropsidis, intus autem pleni estis rapina et immunditia? Diuersis uerbis eodem quo supra sensu arguit Phariseos simulationis atque mendacii, quod aliud ostendant hominibus foris, aliud domi agant. Non quod in calice eorum et paropside superstitio moraretur, sed quod hominibus ostenderent sanctitatem in habitu, in sermone, in phylacteriis, in fimbriis, in orationum longitudine,  et in ceteris istiusmodi, intrinsecus autem essent uitiorum sordibus pleni. Calicis namque usus interior est, qui si obsorduerit, quid proficiet lotus exterius?  Atque ideo interioris conscientie nitor est obtinendus, ut ea que corporis sunt forinsecus lauentur?

Pharisee cece, munda prius quod intus est calicis et paropsidis, ut fiat et id quod deforis est mundum. Hoc est, munda prius cor et conscientiam a concupiscentia et prauis desideriis, a fraude et dolo, et sic foris per opera ostendes ueraciter sanctitatem. Notandum autem quod apud Lucam ita scriptum est: Stulti, nonne qui fecit quod deforis est, etiam id quod intus est fecit?  [RAB.] Qui, inquit,  utramque hominum naturam fecit, utramque mundari desiderat. Hoc contra Manicheos, qui animam tantum a Deo, carnem uero putant a diabolo creatam. Hoc contra illos, qui corporalia peccata, fornicationem uidelicet, immunditiam, libidinem, furtum, rapinam, et cetera talia quasi grauissima detestantur, spiritalia uero, que non minus damnat Apostolus, hoc est, amaritudinem, iram, indignationem, clamorem, blasphemiam, superbiam, et auaritiam, que idolorum est seruitus, ut leuia contemnunt.

ue uobis, scribe et Pharisei hypocrite, quia similes estis sepulcris dealbatis, que a foris patent hominibus speciosa, intus uero plena sunt ossibus mortuorum, et omni spurcitia. Sic et uos a foris quidem paretis hominibus iusti, intus autem pleni estis hypocrisi  et iniquitate. Sepulcris quoque eos comparauit, que humano opere cultuque splendentia, mortuorum ossibus et cadauerum immunditiis interius sordescant; preferant scilicet inanibus uerbis iustitie speciositatem, habeant uero intra se conscientie sue mentisque fetorem. Hinc illud quod in calice et paropside supra demonstrabat, eo quod foris loti essent et intrinsecus sordidi, hoc nunc per exemplum sepulcrorum replicat: quod quomodo sepulcra forinsecus lita sunt calce, et ornata marmoribus, et auro coloribusque distincta, intus autem plena sunt ossibus mortuorum: sic et peruersi magistri, quia alia docent, et alia faciunt, munditiam habitu uestis, et uerborum humilitate demonstrarent, intus autem pleni sunt omni spurcitia, et auaritia, et libidine. Denique manifestius  hoc ipsum exprimit inferens sic. Et uos a foris quidem paretis hominibus iusti, intus autem pleni estis hypocrisi et iniquitate.

ue uobis, scribe et Pharisei hypocrite, quia edificatis sepulcra prophetarum, et ornatis monumenta iustorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Itaque testimonio estis uobismetipsis quia filii estis eorum qui prophetas occiderunt. Prudentissimo syllogismo arguit eos filios esse homicidarum, dum ipsi opinione bonitatis et glorie in populo sepulcra edificant prophetarum, quos maiores eorum interfecerunt et dicunt: Si fuissemus in illo tempore, non fecissemus ea que fecerunt patres nostri. Hoc etiamsi sermone non dicunt, opere loquuntur, ex eo  quod ambitiose et magnifice edificant memorias occisorum, quos a patribus suis iugulatos esse non negant.  Non enim propter amorem ueritatis et pietatis hoc fecerunt: sed propter fauorem uane laudis hypocrite omnia fallaciter faciebant.  Ac ideo non monumenta prophetarum ornare, sed interfectores prophetarum imitari, sceleris est. Iudei ergo prophetarum monumenta edificando, patrum suorum facta qui hos occiderunt arguebant. Sed paterna facinora emulando, dum Christum apostolosque illius insequuntur, in seipsos sententiam retorquebant, eadem uidelicet ipsi que in parentibus damnabant agentes. Simulabant quidem se ob fauorem uulgi captandum patrum suorum horrere  perfidiam, memorias prophetarum qui ab eis occisi sunt magnifice ornando, sed ipso opere testificantur quantum paterne nequitie consentiant, Dominum, qui ab eisdem prophetis est prenuntiatus, iniuriis agendo. Ubi se pariter et filios homicidarum, et ad sue damnationis augmentum scientes peccare declarant.

Et uos implete mensuram patrum uestrorum.  Probatis superioribus dictis, quod filii essent homicidarum et eorum qui prophetas occiderunt, nunc concludit quod uoluerat, et quasi extremam syllogismi partem ponit. Et uos, inquit, implete mensuram patrum uestrorum, hoc est, quod illis defuit, nunc implete. Illi interfecerunt seruos, uos Dominum crucifigite; illi prophetas, uos eum qui a prophetis  predictus est. Non iubet tamen illis ut faciant, quod facturi non erant nisi iussisset, sed ostendit quod essent facturi.

Serpentes, progenies uiperarum. Hoc ipsum et Ioannes Baptista dixerat: Sicut ergo de uiperis nascuntur uipere, sic de homicidis patribus uos, inquit, nati estis homicide.

Quomodo fugietis a iudicio gehenne?  Nunquid sepulcra sanctorum edificantes, an potius a malitia corda uestra mundantes; nunquid sic iudicat Deus, quomodo iudicat homo? Homo hominem iudicat in opere, Deus autem in corde. Que est autem ista iustitia sanctos colere, et contemnere sanctitatem? Primus gradus est pietatis sanctitatem diligere,  deinde sanctos, quia non sancti ante sanctitatem fuerunt, sed sanctitas ante sanctos. Sine causa ergo iustos honorat, qui iustitiam spernit. Quomodo fugietis? Nunquid liberabunt uos sancti, quorum monumenta ornatis? Non possunt sancti amici esse illorum, quibus Deus est inimicus.

Ideo ecce ego mitto ad uos prophetas, et sapientes, et scribas, et ex illis occidetis, et crucifigetis, et ex eis flagellabitis in synagogis uestris, et persequemini de ciuitate in ciuitatem. Hoc quod ante dixeramus: Implete mensuram patrum uestrorum, ad personam Domini pertinere, eo quod occidendus esset ab eis, potest et ad discipulos eius referri, de quibus nunc dicit: Ecce mitto ad uos prophetas, et sapientes, et scribas, et ex illis occidetis, et crucifigetis, et flagellabitis  in synagogis uestris, et persequemini de ciuitate in ciuitatem, ut impleatis mensuram patrum uestrorum. Simulque obserua iuxta Apostolum scribentem ad Corinthios, uaria esse dona discipulorum Christi, alios prophetas, qui uentura predicant; alios sapientes, qui nouerint quando debeant proferre sermonem; alios scribas in lege doctissimos, ex quibus lapidatus est Stephanus, Paulus occisus, Petrus crucifixus, flagellati in Actibus apostolorum discipuli; et persecuti eos sunt de ciuitate in ciuitatem, expellentes de Iudea, ut ad gentium populum transmigrarent ad disseminandum Euangelium Christi . Si autem idem Filius Dei prophetas, qui apostolos misit, cessent heretici Christo ex uirgine principium  dare, omittant alium legis et prophetarum, alium Noui Testamenti Deum predicare.

Ut ueniat super uos omnis sanguis iustus, qui effusus est super terram?  ueniat super uos omnis sanguis iustus dicit, id est, uindicta iuste ultionis, quam pro effuso sanguine iustorum meruerunt. Queritur ergo quomodo sanguis omnium prophetarum atque iustorum ab una Iudeorum generatione requiratur, cum et multi sanctorum siue ante incarnationem, seu post mortem, resurrectionemque Saluatoris, ab aliis sunt nationibus interempti, et ipse Dominus Iudeis licet acclamantibus, a Romano tamen preside Romanisque sit militibus crucifixus. Sed moris est Scripturarum duas sepe generationes hominum, bonorum scilicet malorumque computare, hoc est eorum qui  non ex sanguinibus, neque ex uoluntate uiri, sed ex Deo nati sunt , et eorum, quibus dicitur: uos ex patre diabolo estis , et alibi, Serpentes, generatio uiperarum. Omnium enim iniquorum, et persecutorum, et homicidarum a Cain usque ad finem seculi una generatio est; et si non sunt omnes in tempore uno, omnes tamen corpus diaboli et ciuitas Babylonia, id est, confusionis a fidelibus appellantur.

A sanguine Abel iusti usque ad sanguinem Zacarie filii Barachie, quem occidistis inter templum et altare? Quare a sanguine Abel, qui primus martyrium passus est, mirum non est; sed quare adusque sanguinem Zacarie querendum est, cum et multi post eum usque ad natiuitatem Christi, et ipso mox  nato Innocentes in Bethleem pueri sint ab hac generatione perempti: nisi forte quia Abel pastor ouium , Zacarias sacerdos fuit; et hic in campo, ille in atrio templi necatus est, utriusque gradus martyres et laici scilicet, et altaris officio mancipati sub eorum uoluit intimare uocabulo.  Iuxta litteram uero de Abel nulla est ambiguitas quin sit iustus, quem Cain frater eius occidit; iustus autem non solum ex Domini nunc sententia, sed ex Geneseos testimonio comprobatur, ubi accepta eius a Domino narrantur munera. Querimus quis sit iste Zacarias filius Barachie, quia multos legimus Zacarias. Et ne libera nobis tribuatur erroris facultas, additum est: Quem occidistis inter templum et altare. In diuersis diuersa legi, et debeo singulorum  opiniones ponere. Alii Zacariam filium Barachie dicunt, qui in duodecim prophetis decimus est, patrisque nomen in eo consentiat; sed ubi occisus sit inter templum et altare, Scriptura non loquitur, maxime cum temporibus eius, uix ruine templi fuerint. Alii Zacariam patrem Ioannis intelligi uolunt, ex quibusdam apocryphorum libris approbantes, quod propterea occisus sit, quia Saluatoris predicauerit aduentum. Hoc quia de Scripturis non habet auctoritatem, eadem facilitate contemnitur qua probatur. Alii istum uolunt esse Zacariam, qui occisus sit a Ioas rege Iudee inter templum et altare, sicut Regum narrat historia. Sed obseruandum quod ille Zacarias non sit filius Barachie, sed filius  Ioiade sacerdotis: unde et Scriptura refert: Non fuit recordatus Ioas patris eius Ioaide, que sibi fecisset bona . Cum ergo et Zacariam teneamus, et occisionis consentiat locus, querimus quare Barachie dicitur filius, et non Ioiade. Barachia in lingua nostra benedictus Domini dicitur; et sacerdotis Ioiade iustitia Hebreo nomine demonstratur. In Euangelio quo utuntur Nazareni pro filio Barachie filium Ioiade scriptum reperimus. Simpliciores fratres inter ruinas templi et altaris, siue in portarum exitibus, que Siloam ducunt, rubra saxa monstrantes, Zacarie sanguine putant esse polluta. Sed nos non condemnamus errorem, qui de odio Iudeorum, et fidei pietate descendit.

 Amen dico uobis, uenient hec omnia super generationem istam. Super illam utique generationem, que merito sue impietatis condemnatur a Domino, que a primo parricida usque ad nouissimum perditionis filium, non utique super generationem rectorum, que a Domino benedicetur , que ascendet in montem Domini, et stabit in loco sancto eius generatio querentium Dominum, requirentium faciem Dei Iacob.

Hierusalem, Hierusalem, que occidis prophetas, et lapidas eos qui ad te missi sunt. Hierusalem non saxa et edificia ciuitatis sed habitatores uocat, quam patris plangit affectu, sicut et in alio loco legimus, quod uidens eam fleuerit .

Quoties uolui congregare filios tuos, quemadmodum  gallina pullos suos congregat sub alas, et noluisti? In eo enim quod dicit aduersus impiam ciuitatem, Quoties uolui congregare filios tuos et noluisti? apparere uidetur tanquam Dei uoluntas superata sit hominum uoluntate, et infirmissimis nolendo impedientibus, non potuerit facere potentissimus quod uolebat. Et ubi est illa omnipotentia, que in celo et in terra omnia quecunque uoluit fecit , si colligere filios Ierusalem uoluit, et non fecit? An potius illa filios suos ab ipso colligi noluit? Sed ea quoque nolente filios eius collegit ipse quos uoluit: quia in celo et in terra, non quedam uoluit, et fecit, quedam uero uoluit, et non fecit, sed in celo et in terra, omnia quecunque uoluit, fecit.  Quod autem dicit: Quoties uolui congregare filios tuos?  omnes retro prophetas a se missos esse testatur. Galline quoque similitudinem ponit congregantis sub alas pullos suos.  Hoc genus animantis magnum affectum in filios habet, ita ut eorum infirmitate affecta, et ipsa infirmetur; et  alis suis filios protegens, contra miluum pugnat: sic etiam mater nostra sapientia Dei per carnis susceptionem infirmata quodammodo , protegit infirmitatem nostram, et resistit diabolo, ne nos rapiat. In qua defensione, quod illa aduersus miluum conatur affectu, hec aduersus diabolum perficit potestate.  Item in Cantico  Deuteronomii legimus aliam similitudinem, sicut aquila protegere nidum suum, et super pullos suos, quos desiderauit expandens alas suscepit eos, et tulit super pennas suas . [RAB.] Et pulchre qui Herodem de sua nece tractantem uulpem uocauerat, seipsum aui comparat. Fraudulenta enim uulpes semper insidias auibus tendere non cessat.

Ecce relinquetur uobis domus uestra deserta.  Hoc ipsum ex persona Ieremie ante iam dixerat: Reliqui meam domum, dimisi hereditatem meam, facta est mihi hereditas mea quasi leo in silua . Desertam Iudeorum domum, id est, templum illud, quod ante fulgebat augustum oculis, comprobamus. Quia habitatorem Christum perdidit,  et hereditatem preripere gestiens occidit heredem.  Ipsam ciuitatem quam secundum alium euangelistam nidum suum uocauerat, nunc domum Iudeorum appellat. Que non immerito Domini auxilio nudata, sue ditioni relinquitur, quia non solum auis illius omnipotentis, quam Mattheus gallinam nuncupat, alis protegi despexit, sed et eamdem auem se protegere uolentem uulpibus deuorandam, id est Herodi, et Pilato crucifigendum tradidit Christum. Nec mora uulpium earumdem, hoc est, regum terre et ipsa rapina deuoratur. Occiso enim Domino uenerunt Romani et quasi nidum uacuum diripientes tulerunt eorum locum, gentem, et regnum.

Dico enim uobis: Non me uidebitis amodo donec  dicatis: Benedictus qui uenit in nomine Domini.  Hec quidem turbe dixerunt Domino ueniente Hierusalem, sed quia Lucas non dicit, quod hinc abcesserit Dominus, ut non ueniret, nisi eo tempore quo iam illud diceretur , cogit profecto hoc mystice intelligi, hoc est, de illo eius aduentu, quo in claritate uenturus est . [uenant.] Maxime cum Mattheus hec Dominum post decantatas ei a turba laudes dixisse testetur, ne aliter quod dicit, hoc est, nisi penitentiam egeritis, et confessi fueritis ipsum esse me, de quo prophete cecinerunt, Filium omnipotentis Patris, meam faciem non uidebitis. Habent Iudei datum sibi tempus penitentie, confiteantur benedictum, qui uenit  in nomine Domini, et Christi ora conspicient.



CAPUT XXIu. De structura templi et signis nouissimorum dierum, et aduentu Saluatoris; de uigilantia serui boni, et occasu elementorum, etc.

[I.] Et egressus iehsu de templo ibat et accesserunt discipuli eius, ut ostenderent ei edificationes templi. Ipse autem respondens dixit eis: uidetis hec omnia? Amen dico uobis non relinquetur hic lapis super lapidem, qui non destruatur.  Iuxta historiam manifestus est sensus, quia quadragesimo secundo anno post passionem Domini sub uespasiano et Tito Romanorum principibus, ita funditus est ipsa ciuitas euersa cum templo suo magnificentissimo,  ut solo cequaretur; quod etiam modo ambitus murorum, qui ipsum locum circumdat, testatur, cum locum Caluarie ubi Dominus extra portam passus est, infra muros amplectitur.  Sed mystice recedente Domino de templo omnia legis edificia et compositio mandatorum ita destructa est, ut nichil a Iudeis possit impleri, et capite sublato uniuersa inter se membra compugnant. Diuinitus autem procuratum est, ut patefacta per orbem fidei euangelice gratia templum ipsum quondam augustum, cum suis ceremoniis tolleretur, ne quis forte adhuc paruulus ac lactans in fide, si uideret illa permanere que a prophetis sanctis facta, que a Domino sunt instituta, admirando sanctum seculare, paulatim a sinceritate fidei, que est in Christo Iesu,  ad carnalem laberetur Iudaismum. Prouidens ergo Deus infirmitati nostre, et Ecclesiam suam multiplicari desiderans, omnia illa subuerti fecit ac penitus auferri, quatenus umbra et typo cessante uero, ipsa iam ueritas per orbem declarata palmam teneret.

Sedente autem eo super montem Oliueti, accesserunt ad eum discipuli eius secreto, dicentes: Dic nobis quando hec erunt, et quod signum aduentus tui, et consummationis seculi? In Euangelio Marci ita scriptum est: Et cum sederet in monte Oliuarum contra templum, interrogabant eum separatim Petrus, et Iacobus, et Ioannes, et Andreas: Dic nobis quando ista fiant? , et cetera. Quia laudantibus quibusdam edificationes templi, Dominus palam  responderat hec esse omnia destruenda, discipuli secreto tempus et signa predicte destructionis interrogant, dicentes: Dic nobis quando hec erunt, et quod signum aduentus tui, et consummationis seculi? Tria autem hic interrogant: Dic quando euertendum est templum. Secundo: Quod signum aduentus tui? scilicet ad regnandum temporaliter, quod discipuli fore putauerunt, ut ex alio loco intelligitur, ubi querunt: Domine, si in tempore hoc restitues regnum Isrel?  Tamen uidetur hec discipulorum interrogatio de aduentu ad iudicium intelligi posse; aduertebant enim illum fore iudicem hominum, tum ex his, tum aliis, et maxime iis uerbis Matthei: In generatione . [a 1Kb] . . . . . . . . . . . . . . . . . . . . . . . . . . . . . . . .  . . . . . . . . . . . . . . . . . . . . . . . . . . .

De die autem illa, et hora nemo scit, neque angeli celorum, nisi Pater solus?  In quibusdam codicibus additum est, neque Filius, cum in Grecis et maxime Adamantii nostri exemplaribus hoc non habeatur ascriptum. Sed quia in nonnullis legitur, disserendum uidetur. Gaudet Arius et Eunomius, quasi ignorantia magistri gloria discipulorum sit, et dicunt, non potest equalis esse qui nouit et qui ignorat. Contra quos breuiter ista dicenda sunt: Cum omnia tempora fecerit iehsu, id est, uerbum Dei.  in omnibus autem temporibus etiam dies iudicii sit, qua consequentia potest eius ignorare partem, cuius totum nouerit? Hoc quoque dicendum est: Quid est maius notitia Patris, an iudicii? Si maius nouit, quomodo ignorat quod minus est? Scriptum legimus: Omnia que Patris sunt, mihi tradita sunt . Si omnia Patris Filii sunt qua ratione unius diei sibi notitiam reseruauit, et noluit eam communicare cum Filio. Sed et hoc inferendum: Si nouissimum diem temporum ignorat, et penultimum et retrorsum omnes. Non enim potest fieri, ut qui primum ignorat, sciat quid secundum sit. Igitur quia probauimus non ignorare Filium consummationis diem, causa reddenda est cur ignorare dicatur. Apostolus super  Saluatore scripsit: In quo sunt omnes thesauri sapientie absconditi . Sunt ergo omnes thesauri in Christo sapientie et scientie, sed absconditi sunt. Quare absconditi? Post resurrectionem interrogatus ab apostolis de die, manifestus respondit: Non est uestrum scire tempora et momenta que Pater posuit in sua potestate . Quando dicit: Non est uestrum scire, ostendit quod ipse sciat, sed non expedit nosse apostolis, ut semper incerti de aduentu iudicis, sic quotidie uiuant quasi alia die iudicandi sint. Denique et consequens Euangelii sermo idipsum cogit intelligi, dicens quoque Patrem solum nosse, in Patre comprehendit et Filium: omnis enim pater, filii nomen est.  Et quod dictum est nescire Filium, sic dictum est, quia facit nescire  homines, id est, non eis prodit quod inutiliter scirent. Legi quoque in cuiusdam libro filium hunc qui hoc loco ponitur non unigenitum, sed adoptiuum, hoc est populum Christianum uelle intelligi. De quo a Deo predicitur: Ego ero illis in Patrem, et ipsi erunt mihi in filios. Si enim hoc de unigenito Filio predixisset, nunquam ei angelos preposuisset: sic enim ait, Neque angeli celorum, neque filius; ostendens non de unigenito, sed de adoptiuo populo hoc dixisse. Nulli enim sanctorum angelorum, neque alicui sanctorum hominum huius diei notitiam concessum est habere, quem solus Pater, et Filius et Spiritus sanctus, id est, unus Deus in sua scientia aliis incognitum seruat.

Sicut autem in diebus Ne, ita erit et aduentus filii  hominis.  Subitum aduentus sui diem plurimis affirmat exemplis. Nam quem fulguri cito omnia transuolanti comparauerat, eumdem diebus Ne, uel Loth secundum alium euangelistam, quando repentinus mortalibus superuenit interitus , equiparat.

Sicut enim erant in diebus illis ante diluuium comedentes, et bibentes, nubentes, et nuptum tradentes. Non hic iuxta uesanum Marcionis, et Manichei, et Tatiani principis Encratitarum dogma coniugia, uel alimenta damnantur, cum in his successionis, in illis nature sint posita subsidia; sed iuxta quod  Apostolus ait: Omnia mihi licent, sed non omnia expediunt , immoderatus potius licitorum usus arguitur. Neque enim quia hec agebant, sed quia his se totos dedendo Dei iudicia contemnebant, aqua uel igne perierunt.  Queritur quomodo supra scriptum sit: Surget enim gens in gentem, et regnum contra regnum, et erunt pestilentie, et fames, et terremotus ; et nunc ea futura memorantur, que pacis indicia sunt. Sed estimandum iuxta Apostolum, quod post pugnas, dissensiones, pestilentias, fames, terremotus, et cetera quibus genus uastatur humanum, breuis subsecutura sit pax que quieta omnia repromittat, ut fides credentium comprobetur, utrum transactis malis sperent iudicem esse uenturum.  Hoc est enim quod in Paulo legimus: Quando dixerint, Pax et securitas, tunc repentinus eis superueniet interitus , sicut dolor parturientis, et non effugient.

Usque ad eum diem quo introiuit in arcam Ne, et non cognouerunt donec uenit diluuium, et tulit omnes; ita et aduentus Filii hominis.  Mystice autem Ne arcam edificat, cum Dominus Ecclesiam de uiris fidelibus, quasi lignis leuigatis adunando construit. Quam perfecte consummatam ingreditur, cum hanc in die iudicii presentia sue uisionis eternus habitator illustrat. Sed cum arca edificatur, iniqui luxuriantur, cum uero intratur, intereunt: quia qui sanctis hic certantibus insultant, eis illic coronatis eterna damnatione plectentur.

 Tunc duo erunt in agro, unus assumetur, et unus relinquetur. Tunc, inquit, duo erunt in agro.  Quando? tempore uidelicet consummationis atque iudicii duo in agro pariter inuenientur, eumdem habentes laborem, et quasi parem sementem, sed fructus laboris non eque recipientes.  Significat autem eos qui operantur in Ecclesie ministerio, tanquam in agro Dei, cui suus agricola dicebat: Dei agricultura estis . Assumetur autem ille qui non adulterans uerbum Dei, sed sicut ex Deo, coram Deo locutus in Christo fuerit; qui uero Christum annuntiauerit non caste sed occasione, relinquetur ab eo.

 Due molentes in mola, una assumetur et una relinquetur. Molentes appellat eos qui in plebibus  constituti reguntur a doctoribus, agentes ea que sunt huius seculi. Quos et feminarum nomine significauit, quia consiliis, ut dixi, peritorum regi eis expedit. Et molentes dixit, propter temporalium negotiorum orbem, atque circuitum: quas tamen secundum alium euangelistam in uno molentes dixit, in quantum de ipsis rebus, et negotiis suis prebent seruitium usibus Ecclesie.  Unaqueque enim huius mundi actio mola est, que dum multas curas congerit, humanas mentes quasi per gyrum uertit, atque ex se uelut farinas proiicit, quia inquieto cordi semper minutissimas cogitationes gignit. Una assumetur, et altera relinquetur. Assumetur ea pars que connubia propter amorem tantum  generis exercuerit, terrenamque substantiam ad acquirenda celestia dispensauerit. Relinquetur autem que coniugiis ob illecebras carnis seruierit; terrena uero si qua Ecclesie uel pauperibus obtulerit, ideo fecerit, ut quasi redempto Domino his amplius abundet.

Duo in lecto, unus assumetur, et unus relinquetur. Duo erunt in lecto, illi uidelicet qui otium et quietem eligunt, neque negotiis secularibus, neque negotiis ecclesiasticis occupati. Que illorum quies lecti nomine significata est. Unus assumetur, et alter relinquetur, non quasi de duobus hominibus dictum est, sed de duobus generibus affectionum. Qui enim propter Deum continentie studuerit, ut sine sollicitudine uiuens cogitet que Dei sunt, assumetur  a Deo. Qui uero uel humane laudis amore, uel alia qualibet uitiorum correptione statum monastice uite, quo imbutus est leserit, hic ubi relinquendus sit Ieremie lamentationes insinuant, qui otiose cuiuslibet et peccatricis anime sub Iudee specie lapsum describens, ait: uiderunt eam hostes, et deriserunt sabbata eius . [Aug.] Nec puto alia genera esse hominum quibus constat Ecclesia, quam ista tria habentia binas differentias propter assumptionem et relictionem. Quamuis in singulis multe studiorum uoluntatumque diuersitates, ad concordiam tamen unitatemque concurrentes possint inueniri. Unde et Ezechiel propheta tres uiros liberatos uidit Ne, Daniel, et Iob . [Greg.] In quibus uidelicet tribus, rectores continentes,  atque coniugati signati sunt. Nam Ne arcam in undis rexit, atque ideo figuram rectorum tenuit. Daniel et in aula regia abstinentie deditus fuit, et idcirco uitam continentium signauit. Iob uero in coniugio positus, et curam domus proprie exercens placuit, per quem digne bonorum coniugum ordo figuratur. Postquam enim Dominus de discretione coronandorum atque damnandorum sermonem suum compleuerat, iam propter quid hec protulerit manifestat, dicens.

uigilate ergo, quia nescitis qua hora Dominus uester uenturus sit.  Perspicue ostendit quare supra dixerat: De die autem illa nemo scit, neque Filius hominis, neque angeli, nisi Pater solus, quod non expediat scire apostolis, ut pendule exspectationis  incerti semper eum credant esse uenturum quem ignorant. Quando dixit uenturus sit, et non dixit: Quia nescimus qua hora Dominus uenturus sit, sed nescitis, premissoque patrisfamilie exemplo, cur reticeat consummationis diem manifestius docet, dicens: Estote parati, quia nescitis qua hora Filius hominis uenturus est .

Illud autem scitote quoniam si sciret paterfamilias qua hora fur uenturus esset, uigilaret utique, et non sineret perfodi domum suam. Ex qua premissa similitudine etiam exhortatio subinfertur cum dicitur:

Ideoque et uos estote parati, quia nescitis qua hora Filius hominis uenturus est. Nesciente enim patrefamilias  fur domum perfodit, quia dum a sui custodia spiritus dormit improuisa mors ueniens, carnis nostre habitaculum irrumpit, et eum quem dominum inuenerit dormientem domus necat. Quia cum uentura damna spiritus minime preuidet, hunc mors ad supplicium nescientem rapit, furi autem resisteret si uigilaret. Quia aduentum iudicis qui occulte animam rapit precauens, ei penitendo occurreret, ne impenitens periret. Horam uero ultimam Dominus noster idcirco nobis uoluit esse incognitam, ut semper possit esse suspecta: ut dum illam preuidere non possumus, ad illam sine intermissione preparemur.

[II.] Quis putas fidelis est seruus et prudens, quem constituit Dominus suus super familiam suam? Respondens  ad interrogata Saluator primo docet iudicium cunctis adfuturum, singulosque iuxta meritum operis ac sensus sui capacitatem premia uel tormenta nacturos. Deinde quod maxime quesierat, gratiam uirtutum quam mundo attulerit ac singulis quantum possint ostendit esse sectandam. Ignem, inquit, ueni mittere in terram, et quid uolo nisi ut accendatur?  Sane quod ait, Quis putas est, difficultatem, non impossibilitatem perficiende uirtutis insinuat: quomodo Psalmista: Quis sapiens et custodiet hec?  non neminem, sed rarum significat. Nam alibi idem uerbum non pro difficili, sed pro impossibili posuit: Deus, quis similis erit tibi? id est, nullus: Tu enim solus altissimus super omnem terram . Quis putas  est, inquit, fidelis seruus et prudens? Fidelis quippe in deuote tribuendo, et non abscondendo pecuniam Domini sui. Prudens uero in diligenter discernendo capacitatem singulorum famulorum.  Quem, inquit, constituit Dominus super familiam suam. Quis iste Dominus est, nisi Christus, qui suis discipulis ait: uos uocatis me magister et Domine, et bene dicitis: sum etenim . Que est etiam huius Domini familia; nimirum illa est quam ipse Dominus de manu inimici redemit, et suo dominio mancipauit. Hec familia sancta est Ecclesia catholica, que per orbem terre copiosa fertilitate diffunditur, et redemptam se pretioso Domini sui sanguine gloriatur. Filius enim hominis, sicut ipse ait, uenit non ministrari, sed ministrare,  et dare animam suam redemptionem pro multis . Ipse est etiam, pastor bonus qui animam suam posuit pro ouibus suis . Grex enim pastoris boni ipsa est familia Redemptoris. Dispensator uero quis sit quem oportet esse fidelem, et prudentem, Paulus nobis ostendat apostolus, qui de se suisque sociis loquens ait: Sic nos existimet homo ut ministros Christi, et dispensatores mysteriorum Dei. Hic iam queritur inter dispensatores ut fidelis quis inueniatur . Ne quis autem nostrum solos apostolos dispensatores factos existimet neglectoque militie spiritalis officio, seruus piger infideliter imprudenterque dormitet, ipse beatus apostolus episcopus quoque dispensatores  esse ostendens, ait: Oportet episcopum sine crimine esse sicut Dei dispensatorem . Serui ergo patrisfamilias et dispensatores Domini sumus, ut conseruis cibum quem a Domino accepimus erogemus.

Ut det illis cibum in tempore.  Exemplum patrisfamilias, hoc est, sui et seruorum fidelium, id est, apostolorum, ad cohortationem sollicite mentis interserit, ut spe premiorum ministrent conseruis in tempore suo cibaria doctrinarum.  Quis uero sit cibus, queue mensura, iuxta alium euangelistam, tritici, si queramus, beatus Paulus apostolus ostendit dicens: Unicuique sicut Deus diuisit mensuram fidei . Quam ergo mensuram uel cibum Christus nuncupat, ipsam mensuram fidei  Paulus appellat, ut agnoscamus non alium esse cibum spiritalem, uel triticum, iuxta Lucam, quam Christiane fidei uenerabile sacramentum . Hunc cibum uel tritici mensuram sacerdotes in nomine Domini erogant, quoties illuminati dono gratie spiritalis, secundum regulam uere fidei disputant. Et eumdem cibum, uel tritici mensuram per Dominicos dispensatores fideles accipiunt, cum quotidie per Dei famulos uerbum ueritatis audiunt. De ipsa ergo tritici mensura Ecclesie presules loquuntur. Ex ipsa cibum, sicut Deus per eos diuidit, uniuersi fideles pascuntur. Inde alimenta bone uite sumunt, ut ad eterne uite premia peruenire possint, in illum credentes, in illum sperantes, illum pre omnibus et in omnibus diligentes, qui seipsum  nobis et alimentum prestat ne deficiamus in uia, et premium seruat ut gaudeamus in patria.  Per mensuram ergo tritici exprimitur modus uerbi. Alta etenim queque debent multis audientibus contegi, et uix paucis aperiri, ne cum angusto cordi incapabile aliquid tribuitur, extra fundatur. Hinc Moyses a secreto Dei exiens coruscantem faciem coram populo uelat, quia nimirum turbis claritatis intime arcana non indicat. Pro qualitate igitur audientium formari debet sermo doctorum, ut ad sua singulis congruat, et tamen a communis edificationis arte nunquam recedat.

Beatus ille seruus quem, cum uenerit Dominus eius, inuenerit sic facientem. Amen dico uobis, quoniam super  omnia bona sua constituet eum. Quanta inter bonos auditores et bonos doctores distantia, tanta est et premiorum. Hos enim adueniens cum uigilantes inuenerit, faciet discumbere, et transiens ministrabit illis. Illos autem cum uerbi annonam familie sibi credite fideliter prudenterque dispensantes inuenerit, supra omnia que possidet constituet, id est supra omnia celestis regni gaudia. Non utique ut horum soli dominium teneant, sed ut eorum abundantius ceteris sanctis eterna possessione fruantur. Qui enim docti fuerint fulgebunt quasi splendor firmamenti; et qui ad iustitiam erudiunt multos, quasi stelle in perpetuas eternitates . Et Apostolus ait: Qui bene presunt presbyteri  duplici honore digni habeantur, maxime qui laborant in uerbo et in doctrina .

Si autem dixerit malus seruus ille in corde suo: Moram facit Dominus meus uenire; et ceperit percutere conseruos suos, manducet autem et bibat cum ebriis. Ex prioribus pendet quod sicut sollicitus seruus et semper aduentum Domini prestolans, tradit conseruis cibaria in tempore suo, et postea super omnia bona patrisfamilie constituetur, ita e contrario qui iuxta Ezechielem dicit: In tempora longa fiet istud , et non putat cito Dominum esse uenturum, factus securior uacat epulis atque luxurie, et non lenem patremfamilias, sed seuerissimum sentiet iudicem.  Sicut in uno fideli dispensatore totus bonorum rectorum quomodo uel  uiuat uel remuneretur ordo docetur, sic et in hoc nequissimo seruo cunctorum presulum malorum damnandum pariter opus et damnatio narratur eterna: qui neglecto Domini timore non modo ipsi luxurie uacant, sed et subditos iniuriis stimulant, quamuis typice possit intelligi percutere conseruos, corda infirmorum, nec adhuc fide, spe, et caritate solidatorum, ostenso praue operationis, aut locutionis exemplo uitiare. Unde et apud Lucam legitur: Et cepit percutere pueros et ancillas . Quorum quanto infirmior est etas, aut sexus, tanto facilior est ruina. Edere autem, bibere et inebriari, est et cunctis facinoribus, et seculi illecebris, que mentem dementent, et errare faciant, occupari. Nota sane inter uitia serui mali ascriptum quod  tardum Domini sui reditum putauerit. Non autem inter boni uirtutes annumeratum quod hunc citum sperauit, sed tantum quod ad iussionem Domini quandocunque uenturi conseruis in tempore tritici mensuram dederit, hoc est uel sermonis diuini, uel exempli sui regulam monstrauerit. Quin etiam quosdam bonos seruos legimus ab Apostolo castigatos, quod trementes atque anxii crederent instare diem Domini, quem ipse inopinatum promiserit esse uenturum . Unde optimum esse probatur, quanquam magnopere si liceat cupiamus scire, quando ueniat desideratus cunctis gentibus, equanimiter tamen sustineamus nos nescire que scire non liceat, sed tantum in exemplum boni serui siue  prope, seu procul sit, paratos exspectare, et diligere aduentum eius oportet.

ueniet Dominus serui illius in die qua non sperat, et hora qua ignorat, et diuidet eum, partemque eius ponet cum hypocritis; illic erit fletus et stridor dentium.  Hoc ipsum docet ut sciant quando non putatur Dominus, tunc eum esse uenturum. Et uigilantie ac sollicitudinis dispensatores admonet. Porro quod dicit: Diuidet eum, non quod gladio eum dissecet, sed quod a sanctorum consortio separet.  Quare? Quia aduentum desperauerit, quia mandatis non obtemperauerit, quia presentibus studuerit, quia uita gentium uixerit, quia desperatione iudicii commissam sibi familiam fame, siti, cede uexauerit. Et partem eius ponet cum hypocritis,  cum his uidelicet qui erant in agro, et qui molebant, et nichilominus derelicti sunt. Sepe diximus hypocritam, aliud esse, aliud ostendere. Sicut et in agro, et in mola, idem uidebatur facere quod ecclesiasticus uir, sed exitus diuerse uoluntatis apparuit. Quod autem dicit illic esse fletum et stridorem dentium, ubi seruus nequam cum hypocritis suscipit partem suam, duplicem gehenne, ut quidam uolunt, exprimit penam, id est ignis et frigoris Ad ignem enim fletus pertinet oculorum, ad frigus stridor dentium. Unde et in Iob scriptum est: Ad calorem nimium transit ab aquis niuium . Sed hec nos diuine scientie reseruantes, sollicite admonemus inferni cruciatum qualiscunque sit, omnino fugiendum. Sequitur:



CAPUT XXu. Parabola de decem uirginibus, de ouibus et hedis, de operibus eorum, de seruis frugi, et pigro, etc.

[I.] Tunc simile erit regnum celorum decem uirginibus, que accipientes lampades suas, exierunt obuiam sponso et sponse. Quinque autem ex eis erant fatue, et quinque prudentes. Dato enim exemplo de die iudicii per seruum bonum et fidelem, atque per seruum malum et infidelem, rursus aliud de eadem reponit exemplum dicens: Tunc simile erit regnum celorum decem uirginibus, etc.  Hanc parabolam, id est, similitudinem decem uirginum fatuarum atque prudentium, quidam simpliciter in uirginibus interpretantur: quarum alie iuxta Apostolum et corpore et mente sunt uirgines; alie uirginitatem  tantum corporum reseruantes, cetera opera iustitie non habent, proposito suo uel parentum custodia reseruate, nichilominus mente nupserunt. Sed mihi uidetur ex superioribus alius sensus esse qui dicitur et non ad uirginalia corpora, sed ad omne hominum genus comparatio pertinere.  Attamen prius querendum nobis est, quid sit celorum regnum, aut cur decem uirginibus comparetur, que etiam uirgines prudentes, et fatue dicantur, dum enim celorum regnum constet quod nullus reproborum ingreditur, etiam fatuis uirginibus cur simile esse perhibetur? Sed sciendum est quod sepe in sacro eloquio regnum celorum presentis temporis Ecclesia dicitur, sicut et alibi demonstrauimus. De quo  alio in loco Dominus ait: uenient angeli et colligent de regno eius omnia scandala . Neque enim in illo regno beatitudinis, in quo pax summa est, inueniri scandala poterunt que colligantur. Et unde rursum dicitur: Qui fecerit, et sic docuerit, magnus uocabitur in regno celorum: qui autem soluerit unum de mandatis istis minimis, et sic docuerit, minimus uocabitur in regno celorum . Mandatum quippe soluit, et docet, quando hoc quisque uoce predicat, quod uiuendo non implet. Sed ad regnum eterne beatitudinis non ualet peruenire, qui non uult opere implere quod docet. Quomodo ergo in eo minimus uocatur, qui ad hoc nullo modo intrare permittitur? Quid itaque per hanc sententiam nisi presens Ecclesia celorum regnum dicitur?  in qua doctor qui mandatum soluerit minimus uocatur, quia cuius uita despicitur, restat ut predicatio contemnatur. Simile est, ait, regnum celorum decem uirginibus, que accipientes lampades suas exierunt obuiam sponso et sponse.  Quod uero sponso dixit et sponse obuiam uenire uirgines, sic intelligendum puto, ut ex ipsis uirginibus constet ea que dicitur sponsa, tanquam si omnibus Christianis in Ecclesiam concurrentibus, filii ad matrem concurrere dicantur, cum ipsis filiis congregatis constet ea que dicitur mater. Nunc enim desponsata est Ecclesia, et uirgo est ad nuptias perducenda, id est, cum se continet a corruptione seculari. Illo autem tempore nubet, quo uniuersa mortalitate in ea pretereunte immortali coniunctione fetatur. Desponsaui,  inquit, uos uni uiro uirginem castam exhibere Christo . uos, inquit, uirginem, a plurali ad singularem numerum concludens. Cur autem quinque dicte sunt, subsequenter exponemus. uidentur itaque mihi quinque uirgines significare quinquepartitam continentiam a carnis illecebris. In quinque autem sensibus subsistit, id est, uisu, auditu, odoratu, gustu et tactu. Continendus est enim animi appetitus a uoluptate oculorum, a uoluptate aurium, a uoluptate olfaciendi, gustandi, tangendi.  Geminatus autem quinarius numerus denarium perficit. Et quia ex utroque sexu fidelium multitudo colligitur, sancta Ecclesia decem uirginibus similis denuntiatur. In qua quia mali cum bonis, et reprobi cum electis admixti sunt, recte similis uirginibus  prudentibus et fatuis esse perhibetur. Sunt namque plerique continentes qui ab exteriori se appetitu custodiunt, et spe ad interiora rapiuntur; carnem macerant, et toto desiderio ad supernam patriam anhelant, eterna premia expetunt pro laboribus suis recipere, laudes humanas nolunt. Hi nimirum gloriam suam non in ore hominum ponunt, sed intra conscientiam contegunt. Et sunt plerique qui corpus per abstinentiam affligunt, sed de ipsa sua abstinentia humanos fauores expetunt; doctrine inseruiunt, indigentibus multa largiuntur, sed fatue profecto sunt uirgines, quia solam laudis transitorie retributionem querunt. Unde et aperte subditur.

Sed quinque fatue acceptis lampadibus non sumpserunt oleum secum. Prudentes uero acceperunt  oleum in uasis suis cum lampadibus. Per oleum quippe nitor glorie designatur. uascula autem, nostra sunt corda, in quibus ferimus cuncta que cogitamus. Prudentes uero oleum in uasis habent, quia nitorem glorie intra conscientiam tenent, Paulo attestante qui ait: Gloria nostra hec est testimonium conscientie nostre . Fatue autem uirgines oleum secum non sumunt, quia gloriam intra conscientiam non habent, dum hanc ab ore proximorum querunt.  Item in oleo letitia mentis exprimitur; unde et scriptum est: Unxit te Deus tuus oleo letitie pre consortibus tuis . Qui uero non propterea gaudet, quia Deo intrinsecus placet, non habet oleum secum. Prudentes autem  acceperunt oleum secum in uasis suis cum lampadibus , id est letitiam bonorum operum in corde atque conscientia posuerunt. Sicut et predictus Apostolus monet, et dicit: Probet seipsum homo et tunc in semetipso gloriam habebit, et non in altero. Et item: Gaudete, inquit, in Domino semper, et iterum dico gaudete . [Greg.] Unde notandum quod omnes lampades habent, sed omnes oleum non habent, quia plerumque bona in se opera cum electis et reprobi ostendunt, sed soli ad sponsum cum oleo ueniunt qui de his que foris egerint intus gloriam requirunt. Unde per psalmistam quoque de sancta electorum Ecclesia dicitur: Omnis gloria eius filie regum ab intus .

Moram autem faciente sponso dormitauerunt omnes,  et dormierunt. Quia dum uenire iudex ad extremum iudicium differt, electi et reprobi in mortis somno sopiuntur: dormire etenim mori est. Ante somnum uero dormitare, est ante mortem a salute languescere, quia per pondus egritudinis peruenitur ad somnum mortis.  Mors enim sanctorum, somnium appellatur. Consequenter autem dicitur, Dormitauerunt, quia postea suscitande sunt.

Media autem nocte clamor factus est: Ecce sponsus uenit, exite obuiam ei.  De aduentu sponsi clamor in media nocte fit, quia sic dies iudicii subrepit, ut preuideri non ualeat quando uenit. Unde scriptum est, Dies ille sicut fur in nocte, ita ueniet.  Subito enim quasi intempesta nocte et securis omnibus quando grauissimus sopor est, angelorum  clamor et tuba precedentium fortitudinum Christi resonabit aduentum. Dicamus aliquid quod forsitan lectori utile sit. Traditio Iudeorum est Christum media nocte uenturum, in similitudinem Aegypti temporis quando Pascha celebratum est, et exterminator uenit et Dominus super tabernacula transiit, et sanguine agni postes nostrarum frontium consecrati sunt . Unde reor et traditionem apostolicam permansisse, ut die uigiliarum Pasche ante noctis medie spatium populos dimittere non liceat, exspectantes aduentum Christi. Et postquam illud tempus transierit, securitate presumpta festum cunctis agentibus diem. Unde et psalmista dicebat: Media nocte surgebam ad confitendum tibi super iudicia iustitie tue.

 Tunc surrexerunt omnes ille uirgines et ornauerunt lampades suas.  Tunc omnes uirgines surgunt quia et electi, et reprobi a somno sue mortis excitantur. Lampades ornant, quia sua secum opera numerant, pro quibus eternam recipere beatitudinem exspectant.

Fatue autem sapientibus dixerunt: Date nobis de oleo uestro, quia lampades nostre extinguuntur.  Que lampades suas conqueruntur extingui, ostendunt eas ex parte lucere, tamen non habent lumen indeficiens, nec opera perpetua. Si quis igitur habet animam uirginalem, et amator est pudicitie, non debet mediocribus esse contentus, que cito exolescunt, et orto caumate arefiunt, sed perfectas  uirtutes sequantur ut lumen habeant sempiternum.  Ergo lampades fatuarum uirginum exstinguuntur, quia eorum opera, que clara hominibus foris apparuerant, in aduentu Iudicis intus obscurantur, et a Deo retributionem non inueniunt. Quia pro eis receperunt ab hominibus laudes quas amauerunt. Quid est autem quod tunc a prudentibus oleum petunt, nisi quod in aduentu iudicis cum se intus uacuas inuenerint, testimonium foris querunt, ac sua fiducia decepte proximis dicunt, quia nos quasi sine opere repelli conspicitis, dicite de nostris operibus quid uidistis.

Responderunt prudentes, dicentes: Ne forte non sufficiat nobis et uobis.  Hoc non de auaritia, sed de timore respondent: unusquisque enim pro  operibus suis mercedem recipiet, neque possunt in die iudicii aliorum uirtutes aliorum uitia subleuare. Et quomodo tempore Babylonie captiuitatis Ieremias peccatores adiuuare non potuit, et dicitur ad eum, Ne oraueris pro populo isto , sic formidolosa erit illa dies, cum unusquisque pro semetipso sollicitus erit.  In illo etenim die , sibimetipsi testimonium uniuscuiusque uix sufficit, quanto minus et sibi et proximo? Unde et protinus per increpationem subditur:

Ite potius ad uendentes, et emite uobis.  Non consilium dedisse putande sunt, sed crimen earum ex obliquo commemorasse. uendunt enimtoleum adulatores, qui siue falsa, siue ignorata laudando, in  errorem animas mittunt, et eis uana gaudia tanquam fatuis conciliando, aliquam de his mercedem siue ciborum, siue pecunie, siue honoris, siue alicuius commodi temporalis accipiunt, non intelligentes quod dictum est: Qui uos felices dicunt in errorem uos mittunt . Melius est autem obiurgari a iusto, quam a peccatore laudari: Emendabit, inquit, me iustus in misericordia, et arguet me; oleum autem peccatoris non impinguet caput meum . [Greg.] Principale etenim in nobis, caput est nostrum: appellatione enim capitis ea que principatur corpori mens uocatur. Impinguat ergo caput oleum peccatoris, cum demulcet mentem fauor adulantis. Ite ergo ad uendentes magis, et emite uobis.  Id est, uideamus nunc quid uos adiuuant  qui uobis laudes uendere consuerunt, et uos in errorem inducere, ut non coram Deo, sed ab hominibus gloriam quereretis.

Dum autem irent emere, uenit sponsus, et que parate erant intrauerunt cum eo in nuptias, et clausa est ianua. Id est, inclinantibus se illis in ea que foris sunt, et solitis gaudere querentibus, quia gaudia interna non nouerant, uenit ille qui iudicat, et que parate erant, id est quibus bonum coram Deo testimonium conscientia perhibebat, intrauerunt cum eo ad nuptias, id est, ubi munda anima puro et perfecto Dei uerbo fecunda copulatur. Clausa est ianua, id est, receptis illis qui sunt in angelicam uitam immutati,  clausus est aditus ad regnum celorum. Non enim post iudicium patet precum, aut meritorum locus.  O si sapere in cordis palatum possit quid admirationis habet quod dicitur, Sponsus uenit! quid dulcedinis, Intrauerunt cum eo ad nuptias! quid amaritudinis, Et clausa est ianua! uenit quippe ille qui aduentu suo elementa concutit, in cuius conspectu celum et terra contremiscit. Unde etiam per prophetam dicitur: Adhuc semel, et ego mouebo non solum terram, sed etiam celum . Ad cuius examen omne genus humanum deducitur, cum ad uindictam malorum remunerationemque bonorum, angeli, archangeli, throni, principatus, et dominationes subsequuntur, tunc regni ianua lugentibus clauditur, que modo  quotidie penitentibus aperitur. Erit namque tunc penitentia, sed fructuosa iam non erit; quia nequaquam tunc ueniam inuenit, qui modo aptum uenie tempus perdidit. Hinc sequitur:

Nouissime ueniunt et relique uirgines dicentes: Domine, Domine, aperi nobis. At ille respondens ait: Amen dico uobis, nescio uos.  Non dictum est quod emerint oleum, et ideo intelligende sunt nullo iam remanente de alienis laudibus gaudio, in angustiis et magnis afflictionibus redire ad implorationem Dei. Sed magna est eius seueritas post iudicium, cuius ante iudicium ineffabilis misericordia prerogata est. Itaque respondens ait, Amen dico uobis, nescio uos. Ibi iam a Domino non potest misereri qui hic noluit audire quod iussit; qui tempus congrue penitentie  perdidit, frustra ante regni ianuam cum precibus uenit. Hinc etenim per Salomonem Dominus dicit: uocaui et renuistis; extendi manum meam et non fuit qui aspiceret. Despexistis omne consilium meum et increpationes meas neglexistis: ego quoque in interitu uestro ridebo, et subsannabo cum uobis quod timebatis aduenerit. Cum irruerit repentina calamitas, quando uenerit super uos tribulatio, et angustia, calamitas et interitus, quasi tempestas ingruerint, tunc inuocabunt me et non exaudiam, mane consurgent et non inuenient me . Ecce aperiri clamant, et repulsionis sue dolore compulse appellationem dominantis ingeminant dicentes: Domine, Domine, aperi nobis. Preces offerunt sed nesciuntur: quia tunc uelut incognitos Deus deserit, quos modo  suos per uite meritum non agnoscit. Nouit quippe Dominus eos qui eius sunt, Et qui ignorat ignorabitur . [Hieron.] Nescit Dominus operarios iniquitatis, et licet uirgines sint, et secundum duplicem intelligentiam de corporis puritate et de confessione uere glorientur fidei, tamen quia oleum non habent scientie et ueritatis, sufficit eis pro pena quod ignorantur a sponso. Ex eo ergo quod infert,

uigilate, quia nescitis diem neque horam, dedit intelligi uniuersa que dixit, id est, de duobus qui in agro sunt, et de duabus molentibus, et de patrefamilias qui seruis suis credidit substantiam, et de decem uirginibus, ideo parabolas esse premissas, ut quia ignoramus homines iudicii diem, sollicite nobis  lumen bonorum operum preparemus, ne dum ignoramus, iudex ueniat.  Non enim tantum modo illius ultimi temporis quo uenturus est sponsus, sed sue quisque dormitionis diem et horam nescit. Quisquis autem paratus est usque ad somnum, id est, usque ad mortem, que omnibus debetur, paratus inuenietur etiam cum illa uox media nocte sonuerit, qua omnes uigilaturi sunt. Unde aperte quoque generalis ad discipulos exhortatio subinfertur, cum dicitur: uigilate itaque quia nescitis diem neque horam. Nam quia post peccata Deus penitentiam suscipit, si sciret quisque de presenti seculo quo tempore exiret, aliud tempus uoluptatibus, atque aliud penitentie parare potuisset. Sed qui penitenti ueniam spondit, peccanti diem crastinum  non promisit. Semper ergo extremum diem debemus metuere, quem nunquam possumus preuidere. Ecce nunc ipsum diem in quo loquimur, ad inducias conuersionis accipimus, et tamen mala que fecimus flere recusamus; non solum commissa non plangimus, sed etiam que defleantur augemus. At si aliqua nos egritudo corripiat, si signa egritudinis uicinam mortem denuntient, inducias uiuendi querimus, ut peccata nostra defleamus, et eas cum magno estu desiderii petimus, quas acceptas modo pro nichilo habebamus.  Sed quia ueraciter de Domino nostro scriptum est : Quoniam in seculum misericordia eius , qui per prophetam dicit : Nolo mortem peccatoris, sed ut conuertatur et uiuat , ne nos ad iudicandum ueniens,  imparatos inueniat, adhuc aliud de eadem re ponit exemplum, ita dicens:

[II.] Sicut enim homo peregre proficiscens uocauit seruos suos, et tradidit illis bona sua. Quis itaque homo est qui peregre proficiscitur nisi Redemptor noster, qui in ea carne quam assumpserat abiit in celum. Carnis enim locus proprius terra est, que quasi ad peregrinam ducitur, dum per Redemptorem nostrum in celo collocatur. Sed homo iste peregre proficiscens seruis bona sua tradidit, quia fidelibus suis spiritalia dona concessit.

Et uni dedit quinque talenta, alii autem duo, alii uero unum. Quinque enim sunt corporis sensus, uisus, auditus, gustus, odoratus, et tactus. Quinque igitur talentis, donum quinque sensuum, id est, exteriorum  scientia exprimitur. Duobus uero intellectus et operatio. Unius autem talenti nomine intellectus tantummodo designatur.

Unicuique secundum propriam uirtutem, et profectus est statim.  Non pro largitate ergo et parcitate, alteri plus et alteri minus tribuens, sed pro accipientium uiribus. Quomodo et Apostolus eos, qui solidum cibum capere non poterant, lacte potasse se dicit . Denique et ille qui de quinque talentis decem fecerat, et qui de duobus quatuor, simile recepit gaudium. Non quia retributor ille considerat lucri magnitudinem, sed studii uoluntatem.

Abiit autem qui quinque talenta acceperat, et operatus est in eis, et lucratus est alia quinque. Acceptis  ergo terrenis sensibus seruus iste celestium sibi notitiam duplicauit, ex creaturis intelligens creatorem, ex corporalibus incorporalia, ex uisibilibus inuisibilia, ex breuibus eterna.  Sunt quoque nonnulli, qui etsi interna ac mystica penetrare nesciunt, pro intentione tamen superne patrie docent recta quos possunt de ipsis exterioribus que acceperunt. Dumque se a carnis petulantia, a terrenarum rerum ambitu, atque a uisibilium uoluptate custodiunt, ab his etiam alios admonendo compescunt.

Similiter qui duo acceperat lucratus est alia duo.  Et iste pro uiribus quidquid in lege didicerat in Euangelio duplicauit. Siue et scientiam, et opera presentis uite future beatitudinis typos esse intellexit.  Quia sunt nonnulli qui quasi duobus  talentis ditati, intellectum atque operationem percipiunt, subtilia de internis intelligunt, mira in exterioribus operantur. Cumque intelligendo et operando aliis predicant, quasi duplicato negotio lucrum reportant, unde eterna beatitudine remunerentur. Bene autem alia quinque uel alia duo in lucrum uenisse referuntur. Quia dum utrique sexui impenditur predicatio, quasi accepta talenta geminantur.

Qui autem unum talentum acceperat abiens fodit in terra, et abscondit pecuniam domini sui.  Nequam seruus terrenis operibus et seculi uoluptate Dei precepta neglexit et polluit. Quanquam in Euangelio Luce scriptum sit, quod in sudario ligauerit, id est, doctrinam Patrisfamilias molliter et delicate uiuendo  eneruauerit . [Greg.] Talentum ergo in terra abscondere, est acceptum ingenium in terrenis actibus implicare, lucrum spiritale non querere, cor a terrenis cogitationibus nunquam leuare. Sunt namque nonnulli qui donum intelligentie perceperunt, sed tamen sola que carnis sunt sapiunt: de quibus per Prophetam dicitur: Sapientes sunt ut faciant mala, bene autem facere nescierunt.

Post multum uero temporis dominus seruorum illorum uenit et posuit rationem cum eis.  Grande tempus est inter ascensionem Saluatoris, et secundum eius aduentum. Si autem apostoli reddituri sunt rationem et sub metu iudicii surrecturi, quid nos oportet facere?  Quia is qui nunc pie spiritalia dona tribuit districte in iudicio merita exquiret,  quid quisque acceperit consideret, et quod lucrum de acceptis reportet, penset.

Et accedens qui quinque talenta acceperat obtulit alia quinque talenta dicens: Domine, quinque talenta mihi tradidisti, ecce alia quinque super lucratus sum. Ait illi dominus eius: Euge, serue bone, et fidelis quia supra pauca fuisti fidelis super multa te constituam. Intra in gaudium domini tui. Seruus qui geminata talenta retulit a Domino laudatur, atque ad eternam remunerationem perducitur, cum ei uoce Dominica dicitur: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui.  Per euge quoque uerbum, gaudium suum Dominus insinuat, qui  bene laborantem seruum ad gaudium eternum inuitat. Euge quoque interiectio est letantis; et bene gaudens Dominus seruum bonum ac fidelem in gaudium suum intrare iubet. Quia ipse est solus ad quem Propheta ait: Letificabis nos in gaudio cum uultu tuo, delectationes et in dextera tua usque in finem . [Greg.] Pauca quippe sunt bona omnia presentis uite, quamuis multa uideantur. Sed tunc fidelis seruus supra multa constituitur, quando deuicta omni corruptionis molestia, de eternis gaudiis ipsis etiam elementis in illa celesti sede gloriatur. Tunc ad Domini sui gaudium perfecte intromittitur, quando in eterna illa patria assumptus atque angelorum cetibus admixtus, sic interius gaudet de munere, ut non sit iam quod exterius doleat  de corruptione.

Accessit autem et qui duo talenta acceperat, et ait: Domine, duo talenta tradidisti mihi, ecce alia duo lucratus sum. Ait illi dominus eius: Euge, serue bone et fidelis, quia super pauca fuisti fidelis, super multa te constituam, intra in gaudium domini tui.  Utrique seruo ut ante dixi, et qui de quinque talentis fecerat decem, et qui de duobus quatuor, idem patrisfamilias sermo blanditur, et ad bona multa et maxima premia inuitat, quia ad comparationem futurorum que permanent, presentia omnia que transeunt, quasi pauca esse uidentur. Intra, inquit, in gaudium domini tui, et suscipe que nec oculus uidit nec auris audiuit, nec in cor hominis ascenderunt . Quid autem maius dari potest fideli seruo  quam esse cum domino, et uidere gaudium domini sui?

Accedens autem et qui unum talentum acceperat, ait: Domine, scio quia homo durus es; metis ubi non seminasti, et congregas ubi non sparsisti; et timens abii, et abscondidi talentum tuum in terra. Ecce habes quod tuum est. uere quod scriptum est, Ad excusandas excusationes in peccatis , etiam huic seruo contigit, ut ad pigritiam et negligentiam superbie quoque crimen accederet. Qui enim debuit simpliciter inertiam confiteri, et orare patremfamilias, e contrario calumniatur, et dicit se prudenti fecisse consilio, ne dum lucra pecunie quereret, etiam de sorte periclitaretur.  Notandum autem quod inutilis seruus durum dominum uocat, cui tamen ad  lucrum deseruire dissimulat, et timuisse se dicit in lucro talentum expendere, qui hoc solum timere debuerat, ne hoc sine lucro reportaret ad dominum. Sunt enim plerique in Ecclesia quorum iste seruus imaginem tenet, qui melioris uias uite aggredi metuunt, et tamen iacere in sui torporis ignauia non pertimescunt. Cumque se peccatores considerant, sanctitatis uias arripere trepidant, et remanere in suis iniquitatibus non formidant. Quorum bene Petrus adhuc in infirmitate positus speciem tenet, cum uiso miraculo piscium dixit: Exi a me, Domine, quia homo peccator sum . Imo si te peccatorem consideras, oportet ut a te Dominum non repellas. Sed qui idcirco melioris habitus uias et rectioris  uite apprehendere arcem nolunt, quia infirmos se esse conspiciunt, quasi et peccatores se fatentur, et Domino repellunt, eumque in quo sanctificari debuerant, fugiunt, et uelut in turbatione consilium non habent, dum moriuntur et uitam timent. Frustra autem quidam hac sibi peruersitate blandiuntur, ut dicant: Sufficit ut de se unusquisque rationem reddat, quid opus est aliis predicare, aut ministrare, aut etiam de ipsis rationem reddere quisque cogatur? cum apud Dominum etiam illi sint inexcusabiles quibus lex data non est, neque audito Euangelio dormierunt, quia per creaturam poterant cognoscere creatorem, cuius inuisibilia a constitutione mundi per ea que facta sunt intellecta conspiciuntur . Unde huic seruo protinus respondetur:

 Respondens autem Dominus eius dixit ei: Serue male et piger, sciebas quia meto ubi non semino, et congrego ubi non sparsi. Hoc est enim quasi non metere ubi non seminaui, id est, etiam eos impietatis reos tenere quibus uerbum legis aut Euangelii non ministratum est. Ex eo enim quod malus seruus ausus est dicere, Metis ubi non seminasti, et congregas ubi non sparsisti, intelligimus etiam gentilium et philosophorum bonam uitam recipere Dominum, et aliter habere eos qui iuste, aliter qui iniuste agant, et ad comparationem eius qui naturalem legem seruat condemnari eos qui scriptam legem negligunt.

Oportuit ergo te committere pecuniam meam nummulariis, et ueniens ego recepissem utique quod meum  est cum usura.  Quod putauerat se pro excusatione dixisse, in culpam propriam uertitur. Seruus autem malus ideo appellatur, quia calumniam Domino facit; piger, quia talentum noluit duplicare, ut in altero superbie, in altero negligentie condemnetur. Si, inquit, durum et crudelem esse me noueras, et aliena sectari, ibique metere ubi non seuerim, quare non tibi istiusmodi cogitatio incussit timorem, ut scires me mea diligentius quesiturum, et dares pecuniam siue argentum nummulariis? Utrumque enim Grecus sermo significat. Eloquia, inquit, Domini, eloquia casta, argentum igne examinatum, probatum terre, purgatum septuplum . Pecunia ergo et argentum predicatio Euangelii est, et sermo diuinus, qui dari debuit nummulariis  et trapezetis, id est, uel ceteris doctoribus , uel cunctis credentibus, qui possunt pecuniam duplicare, et cum usuris reddere, ut quidquid sermone discerent opere explerent.

Tollite itaque ab eo talentum, et date ei qui habet decem talenta.  Opportunum ualde uidebatur, ut cum malo seruo unum talentum tollitur, ei potius qui duo quam qui quinque talenta acceperat, daretur: illi enim dari debuit qui minus, quam qui plus habuit. Sed sicut superius diximus, per quinque talenta, quinque uidelicet sensus, id est, exteriorum scientia designatur; per duo autem talenta  intellectus et operatio exprimitur: plus ergo habuit qui duo quam qui quinque talenta percepit: quia qui per talenta quinque exteriorum administrationem meruit, ab intellectu internorum adhuc uacuus fuit. Unum ergo talentum, quod intellectum significari diximus, illi dari debuit qui bene exteriora que acceperat ministrauit. Quod quotidie in sancta Ecclesia cernimus, quia plerique dum bene ministrant, exteriora que accipiunt per adiunctam gratiam ad intellectum quoque mysticum perducuntur, ut etiam de interna intelligentia polleant, qui exteriora fideliter administrant.  Item aliter hec parabola secundum allegoriam exponi potest. Seruus ille qui quinque talenta accepit, populus ex lege credentium est, ex qua profectus meritum ipsius  recte probeque perfuncte euangelice fidei operatione duplicauit. In ratione autem ponenda, iudicii examen est, quo celestis uerbi usus atque reditus dispensati talenti postulatur. Igitur cui erant quinque commissa, domino reuerso de quinque decem obtulit, talis scilicet in fide repertus qualis in lege, qui decem uerborum quinque libris Moysi preceptorum obedientiam, per gratiam euangelice iustificationis expleuerit. Igitur iubetur in gaudium domini introire, id est, in honorem glorie Christi recipitur. Ille uero seruus cui duo talenta commissa sunt, gentium populus est, fide atque confessione et Filii iustificatus, et Patris, et Dominum nostrum Iesum Christum, atque hominem et spiritu et carne confessus. Nam et corde fides et ore confessio est . Hec ergo huic sunt duo  talenta commissa. Sed ut prior ille omne sacramentum in quinque talentis, id est, in lege cognouerat, idque ipsum fide Euangelii duplicauerat, ita iste incremento duum talentorum, idque operatione promeruit. Et in traditione ac reditu dissimili par tamen apud Dominum munus amborum est, ut gentium fidem exequatam credentium ex lege scientie nosceremus, nam cum laudatione eadem iubetur in gaudium Domini introire. Est autem duplicatio sumpte pecunie operationem fidei addidisse, et que opinione crediderant, rebus factisque gessisse. Qui uero unum talentum accepit, et in terra recondit, populus est in lege persistens, totus carnalis et stupidus, et nichil spiritale intelligens, et quem uirtus predicationis euangelice non subeat, sed propter inuidiam  saluandarum gentium in terra acceptum talentum absconderit, neque ipse utens, neque utendum aliis dispenset, sed sufficere sibi legem existimet ad salutem. Atque ideo cum ab eo ratio postularetur, ita ait: Timui; tanquam per reuerentiam ac metum ueterum preceptorum, usu euangelice libertatis abstineat, dicatque Ecce quod tuum est, uelut in his que a Domino precepta sunt fuerit immoratus. In terra uero abscondere, hoc est noue predicationis gloriam sub tractatione corporee passionis occultare. Qui cum Christum Dominum ad salutem gentium missum fuisse non possit abnuere , obtemperare tamen Euangelio ipse noluerit. Ait enim: Scio quia homo durus  es; metis ubi non seminasti et colligis ubi non sparsisti. Rerum presentium natura non defert messem esse sine semine, et colligi que sparsa non fuerunt, sed totus spiritalis hic sermo est. Diximus enim hunc populum esse de lege, non ignorantem Domini aduentum et gentium salutem, sed infidelem. Quippe cum sciat metendos illic iustitie fructus, ubi lex sata non sit, et colligendos ex gentibus qui non ex Abrahe sint stirpe dispersi, et idcirco durus hic homo sit, scilicet sine lege iustificaturus, sine dispersione collecturus, et sine satione messurus. Atque ideo hoc magis sine uenia erit cur predicationem occultauerit, et commissum sibi talentum suffoderit, cum sciret messurum esse sine semine, et collecturum esse que non sparsisset. Sed potius oportuisse eum nummulariis  dare, id est, uniuerso generi hominum, quod seculi negotiis occupetur, usum crediti sibi talenti communicare, Domino reditus eius a singulis postulaturo. Ob quam culpam talentum ab eo non iam Euangelii quod suffoderat, sed legis auferetur; eique quicunque duplicauerit datur Domino dicente:

Omni enim habenti dabitur et abundabit; ei autem qui non habet, et quod uidetur habere auferetur ab eo. Quia habenti usum Euangeliorum etiam legis honor redditur. Non habenti autem fidem Christi, etiam quod habere sibi uidebatur ex lege honoris auferetur.  Aliter: Multi cum sapientes sint naturaliter, et habeant acumen ingenii, si fuerint negligentes, et desidia bonum nature corruperint, ad comparationem eius qui paululum tardior labore industrie  compensauit quod minus habuit, perdunt bonum nature, et premium quod eis fuerat repromissum uidetur transire ad alios. Potest et sic intelligi: ei qui fidem habet, et bonam in Domino uoluntatem, etiamsi quid minus in opere ut homo habuerit, dabitur a bono iudice; qui autem non habuerit fidem, etiam ceteras uirtutes quas uidebatur naturaliter possidere, perdit. Eleganter etiam, quod uidetur, inquit, habere auferetur ab eo. Quidquid enim sine fide Christi est, non ei debet imputari, quia male eo abusus est; sed illi qui etiam seruo malo nature bonum tribuit.  Item qui amorem habet uerbi, dabitur illi etiam sensus intelligendi quod amat. At qui uerbi diuini amorem non habet audiendi, etiam si uel naturali ingenio uel litterarum sibi callere uidetur  ornatum, nulla uere sapientie dulcedine gaudebit.  Siue aliter: Omni habenti dabitur, et abundabit: quia quisquis caritatem non habet, etiam que percepisse uidebatur amittit. Unde necesse est ut per omne quod agimus, erga caritatis studia uigilemus. Charitas autem uera est et amicum diligere in Deo, et inimicum diligere propter Deum, quam quisquis non habet omne bonum amittit quod habet, et talento quod acceperat priuatur et iuxta Dominicam sententiam, in exteriores tenebras mittitur.

Et inutilem seruum proiicite in tenebras exteriores. Ibi erit fletus et stridor dentium.  Dominus lumen est, et qui ab eo foras mittitur, uero lumine  caret.  Per penam quippe in exteriores cadet, qui per culpam sua sponte in interiores tenebras cecidit. Illic coactus patitur tenebras ultionis, qui hic libenter sustinuit tenebras uoluptatis. Quid sit autem fletus, et stridor dentium, supra diximus. Sciendum uero est quod nullus piger ab hac talenti acceptione securus est. Nullus namque est qui ueraciter dicat: Talentum minime accepi, non est unde ponere rationes cogar. Talenti enim nomine quilibet pauperi etiam hoc ipsum reputabitur, uel quod minimum accipit. Alius namque accepit intelligentiam, predicationis ministerium debet ex talento; alius terrenam accepit substantiam, erogationem talenti debet ex rebus; alius nec internorum intelligentiam, nec rerum affluentiam accipit, sed tamen didicit  artem qua pascitur, ipsa ars ei in talenti acceptione reputabitur; alius nichil horum assecutus est, sed tamen fortasse familiaritatis locum apud diuitem meruit, talentum profecto familiaritatis accepit; si ergo nichil ei pro indigentibus loquitur, pro talenti retentione damnabitur. Habens ergo intellectum, curet omnino ne taceat; habens rerum affluentiam, uigilet ne a misericordie largitate torpescat; habens artem qua regitur, magnopere studeat, ut usum atque utilitatem illius cum proximo partiatur; habens loquendi locum apud diuitem, damnationem pro retento talento timeat, si non quotidie cum ualet, apud eum pro pauperibus intercedat. Tantum quippe ab unoquoque nostrum uenturus Iudex exiget, quantum dedit. Ut ergo de talenti sui rationibus redeunte Domino  quisque securus sit, cum tremore penset quotidie quid accepit. Ecce iam iuxta est, ut ille qui peregre profectus est redeat: quasi peregre quippe abiit, qui de hac terra in qua natus est discessit, sed profecto reuertitur, ut de talentis rationes ponat: quia si a bona actione torpescemus de ipsis donis que contulit, nos districtus iudicat. Consideremus ergo que accepimus atque in eorum erogatione uigilemus. Nulla nos a spiritali opere terrena cura impediat, ne si in terra talentum absconditur, talenti Dominus ad iracundiam prouocetur. Piger etenim seruus cum iam Iudex culpas examinat talentum de terra leuat. Quia sunt plerique qui tunc se a terrenis operibus subtrahunt, quando iam per animaduersionem Iudicis ad eternum supplicium trahuntur.  Ante ergo de talenti nostri ponenda ratione uigilemus, ut cum iam Iudex ad feriendum imminet, lucrum nos quod fecimus excuset. Post parabolas autem prolatas de fine mundi, sequitur Dominus modum futuri iudicii exponendo et dicit:

[III.] Cum autem uenerit Filius hominis in maiestate sua, et omnes angeli cum eo, tunc sedebit super sedem maiestatis sue.  Ergo proxime Pascha facturus, et tradendus cruci, et illudendus ab hominibus, et aceto ac felle potandus, recte premittit gloriam triumphantis, et secutura scandala pollicitationis premio compensaret. Et notandum quod qui in maiestate cernendus est, Filius hominis sit.  Notanda  sententia Filii hominis aduersus hereticos, qui Dominum nostrum Iesum Christum, in assumpta forma serui negant manere, pro eo quod ait Apostolus: Etsi noueramus Christum secundum carnem, sed nunc iam non nouimus. Et ubi est illud, quod eo ascendente apostolis protestati sunt angeli: Sic ueniet quemadmodum uidistis eum euntem in celum . Et ipse de se hoc in loco ait: Cum uenerit Filius hominis in maiestate sua. Idem enim Filius Dei filius hominis, et filius hominis Filius Dei, aliud secundum humanitatem, aliud secundum diuinitatem, non tamen alius, sed unus idemque in utraque natura uerus, et proprius Filius Dei. Unus omnino non confusione substantie, sed unitate persone, nec conuersione diuinitatis in carne, sed assumptione humanitatis  in Deo. Maiestatem eius haud dubium quin diuinitatem eius intelligere debemus, que inuisibiliter cum Patre et Spiritu sancto, peccatores iudicabit et impios. Non tamen ab impiis et peccatoribus unquam uisa est, neque unquam uidebitur.  Cum uenerit, inquit, Filius hominis in maiestate sua; idem quoque Filius Dei qui et filius hominis tunc ueniet in maiestate sua ut iudicet, qui ante uenit in humilitate sua ut iudicaretur. Tunc ueniet districtus et seuerus, qui ante uenit quietus ac mansuetus. Tunc ueniet rex ut exigat pecuniam, cum usura, quam ante seruis spontanee contulit per gratiam. Ille utique de quo scriptum est: Et homo est, et quis cognoscet eum? Non clamabit neque audiet aliquis uocem eius. Arundinem quassatam non  conteret, et linum fumigans non exstinguet . Et sicut agnus coram tondente se sine uoce, sic non aperuit os suum . Ipse tunc ueniet: Deus manifestus, Deus noster, et non silebit. Ignis in conspectu eius ardebit, et in circuitu eius tempestas ualida. Aduocabit celum sursum, et terram, ut discernat populum suum. Montes sicut cera defluent a facie Domini, a facie Domini contremiscet omnis terra . Omnes inquit, angeli uenient cum eo. Quia tunc si quod [a 1Kb] . . . . . . . . . . . . . . . . . . . . . . . . . . . . . . . . . . . . . . . . . . . . . . . mor; quis scandalizatur, et ego non uror, hic omnino uere dilectionis obseruat iura, et ob hoc celestia promeretur premia. Hoc enim maxime ostendunt  hec uerba Domini, quod gemine dilectionis precepta seruantes, ad coronam perueniant sempiternam.

Tunc respondebunt ei iusti dicentes: Domine, quando te uidimus esurientem, et pauimus; sitientem, et dedimus tibi potum; quando autem te uidimus hospitem, et collegimus te; aut nudum, et operuimus te; aut quando te uidimus infirmum, aut in carcere, et uenimus ad te? Hec autem dicunt uerba quod non diffidant uerbis Domini, sed siue stupentes et admirantes pro magnitudine et gloria maiestatis regis Christi, siue quod paruum tunc eis uidetur omne bonum  quod fecerunt, pro magnitudine terroris iudicii atque abundantia inestimabilis retributionis, ut Apostolus ait: Quia non sunt condigne passiones huius temporis ad futuram gloriam, que reuelabitur in nobis.

Et respondens rex, dixit illis: Amen dico uobis: Quandiu fecistis uni de his fratribus meis minimis, mihi fecistis.  Libera nobis erat intelligentia, quod in omni paupere Christus esuriens pasceretur, sitiens potaretur, hospes induceretur in tectum, nudus uestiretur, infirmus uisitaretur, clausus carcere haberet solatium colloquentis, sed ex hoc quod sequitur: Quandiu fecistis uni de minimis istis fratribus meis, mihi fecistis. Non mihi uidetur generaliter dixisse de pauperibus, sed de his qui pauperes spiritu sunt. Ad quos tendens manum  dixerat: Fratres mei et mater mea hi sunt, qui faciunt uoluntatem Patris mei qui in celis est 

Tunc dicit et his qui a sinistris erunt: Discedite a me, maledicti, in ignem eternum, qui paratus est diabolo et angelis eius.  Hic impletur quod alibi scriptum est: In dextera Dei ignea lex, a sinistra autem eius reprobi . In sinistra ergo Domini reprobi positi erunt, qui et sinistra, hoc est presentia quandiu uixerunt ardenti cupiditate amauerunt, nec eternorum  desiderium habuerunt. His quippe dicitur: Discedite a me, maledieti, in ignem eternum. Discedite, inquit, a me; quomodo a Deo discedere iubentur, qui nunquam cum eo fuerunt, nisi quia cum eo esse uidebantur quandiu mali permisti fuerint bonis.  Sagena ergo Domini et bonos pisces simul et malos usque ad littus pertrahit, et lolium adhuc in agro Domini simul cum tritico germinat . Sed tunc bonis piscibus in uasa collectis, mali proiicientur foras, et tritico in horreum congregato, zizania colligantur fasciculis ad comburendum. Siue discedere eos a se iubet, hoc est a presentia uisionis eius in tenebras exteriores expelli. Quia scriptum est: Tollitur impius ne uideat gloriam Dei. Maledicti namque, hoc est, qui in malitia exercuerunt uitam suam, in ignem eternum mittuntur, quia sine fine cruciabuntur. Hic ignis diabolo et angelis eius preparatus esse dicitur, quia sicut iustis regnum celorum prescientia Dei ab origine mundi preparauit, ita diabolo et angelis eius, quos presciuit preuaricaturos,  ignem eternum, in quo perpetualiter cruciarentur, ordinauit.

 Esuriui enim, et non dedistis mihi manducare; sitiui, et non dedistis mihi bibere, etc. Metuenda multum atque timenda Redemptoris nostri sententia est, qua dicit: Ite in ignem eternum, quia esuriui, et non dedistis mihi manducare; sitiui, et non dedistis mihi bibere; hospes eram, et non collegistis me. Quod si sterilitas in ignem mittitur, rapacitas quid meretur, aut quid recipiet qui alienum tulit, si semper ardebit qui de suo non dedit? Et si iudicium sine misericordia erit illi, qui non fecit misericordiam , quale iudicium erit illi qui fecit et rapinam? Sequitur:

Tunc respondebunt et ipsi dicentes: Domine, quando te uidimus esurientem, aut sitientem, aut hospitem, aut nudum, aut infirmum, uel in carcere, et non ministrauimus tibi? Excusare se satagunt quasi Dominum  fallere possint qui homines fallebant, sed tunc excusationem non habent de peccatis suis, qui ante a peccatis conuerti noluerunt, et eleemosynas agere neglexerunt; unde et subditur:

Tunc respondebit illis dicens: Quandiu non fecistis uni de minoribus his, nec mihi fecistis. Qui enim minimis, id est, humilibus et despectis opem ferre fastidit, nec se regi humilium, hoc est iudici omnium, ministerium prebuisse gaudebit. Notandum autem quod et hic sicut est superius uni de minimis misericordiam prestandam esse dixit, quam et sibi ita collatam asseruit: quia quidquid Deo confertur per unitatem fidei et pacis, et simplici intentione offerri debet, nec debet sinistra scire quid faciat dextera.

 Et ibunt hi in supplicium eternum, iusti autem in uitam eternam?  Prudens lector, intende quod supplicia eterna sunt, et uita perpetua non habeat ruinam.  Et ob hoc frustra Origenes, post multa annorum curricula impiis et peccatoribus, nec non diabolo et angelis eius, spondet de inferno liberationem. Que opinio uerbis ipsius ueritatis penitus contraria est. Obsecro, Domine Iesu, ut me tibi fideliter per omnia credentem, et fidem tuam ueraciter tenentem, in dextera tua misericorditer collocare digneris, ut potius secundum promissionem tuam cum benedictis tuis accipiam eternam in celis beatitudinem, quam cum maledictis, secundum hereticorum fictionem, seram de inferno queram  ereptionem.



LIBER OCTAuUS.



CAPUT XXuI. De Iudeorum in necem Christi consilio, de cena in Bethania, de Iude traditoris petito pretio; de extrema cena, et que ibi et in horto contigerunt.

[I.]  Sane decurso tractatu sancti Euangelii secundum Mattheum, a principio usque ad passionem Domini in septem libris, octauum quoque a passione Domini inchoantes, usque ad resurrectionem eius, imo usque ad finem Euangelii perducere, si ita Dominus uoluerit, decernimus: petentes eius clementiam, ut qui post sabbatum in Dominica, id est octaua die post septimam que et prima sabbati dicitur, a mortuis resurrexit, nos quoque post septimam etatum huius seculi, id est octaua etate qua generaliter  omnes mortui resurgent, ipse resurrectionis sue faciat esse participes. Consummatis igitur sermonibus de die iudicii, sequitur Mattheus, et dicit:

Et factum est, cum consummasset iehsu sermones hos omnes: Scilicet omnes quos de consummatione mundi, uel de discretione iudicii proferebat.  Siue aliter, omnes sermones quos ab initio Euangelii sui usque ad tempus passionis sue docendo siue exhortando, seu etiam futura predicendo in auditu discipulorum, aut turbarum consummauerat hoc est faciendo et predicando compleuerat.

Tunc dixit discipulis suis: Scitis quia post biduum Pascha fiet.  Ut post sermonem quo se uenturum in reditu claritatis ostenderat, nunc passurum se esse admoneat; quatenus sacramentum crucis  admistum esse glorie eternitatis agnoscerent. Sicut ergo ex Ioannis narratione colligitur, ante sex dies Pasche uenit iehsu in Bethaniam, ibique factum est illud conuiuium, ubi de unguento pretioso fit commemoratio. Inde uenit Hierosolymam sedens super asellum; deinde postea geruntur ea que narrant post hunc aduentum eius Hierosolymis gesta . [Hieron.] Ex illo ergo die quo uenit Bethaniam, atque illud de unguento factum est, usque ad diem quo ista omnia gesta atque dicta sunt, intelligimus etiam euangelistis non commemorantibus consumptum fuisse quatriduum, ut occurreret dies quem ante biduum Pasche Mattheus et Marcus definierunt . Mystice autem post duos dies clarissimi luminis ueteris ac Noui Testamenti, uerum  pro mundo Pascha celebratur. Pascha quidem, quod Hebraice dicitur Phase, non a passione, ut plerique arbitrantur, sed a transitu nominatur. Eo quod exterminator uidens sanguinem in foribus Isrelitarum pertransierit, nec percusserit, uel ipse Dominus prebens auxilium populo suo desuper ambulauerit.  Cuius sacramentum uocabuli sublimius exponens euangelista Ioannes ait: Ante diem autem festum Pasche, sciens iehsu quia uenit eius hora, ut transeat ex hoc mundo ad Patrem . Ubi manifeste declarat, ideo solemnitatis huius diem per legem mystice transitum uocatum esse, quod Agnus Dei qui tollit peccata mundi, in eo de hoc [a 1Kb] . . . . . . . . . . . . . . . . . . . . . . . . . . . . . . . . . . . .  non pauebant cum Deo perpetem discordiam tenere? Illic trepidauerunt timore ubi non erat timor. Sagitte quoque paruulorum facte sunt plage eorum.

[II.] Cum autem esset iehsu in Bethania in domo Simonis leprosi.  Huius loci narrationem Mattheus et Marcus, cum iam dixissent post biduum futurum Pascha recapitulando, ad illum diem redeunt in Bethaniam, qui erat ante sex dies Pasche. Et narrant quod Ioannes de cena et unguento refert, unde uenturus erat iehsu Hierosolymam. Cuius rei peracta narratione illuc iterum redeunt unde fuerant digressi, id est, ut iam sermo Domini narretur quem habuit ante biduum Pasche, et factum Iude coniungatur  ad consilium sacerdotum quod habuerunt tractantes de nece Domini.  Sed considerandum quod passurus pro omni mundo Dominus, et uniuersas nationes suo sanguine redempturus, moratur in Bethania, in domo obedientie, que quondam fuit Simonis leprosi. Non quod leprosus illo tempore permaneret, sed qui ante leprosus postea a Saluatore mundatus est, nomine pristino permanente, ut uirtus curantis appareat. Nam et in catalogo apostolorum cum pristino uitio Mattheus publicanus appellatur, qui certe publicanus esse desierat. Quidam Simonem leprosum, uolunt intelligere partem populi que crediderit Domino, et ab eo curata sit. Simon quoque obediens dicitur.

Accessit ad eum mulier habens alabastrum unguenti  pretiosi, et effudit super caput ipsius recumbentis.  Mulier ista Maria erat Magdalene, soror Lazari, quem suscitauerat iehsu a mortuis, ut Ioannes aperte commemorat. Qui etiam hoc ante sex dies Pasche factum testatur, pridie quam asino sedens cum palmis et laude turbarum Hierosolymam ueniret. Ipsa est autem, non alia, que quondam, ut Lucas scribit, peccatrix adhuc ueniens pedes Domini lacrymis penitentie rigauit et unguento pie confessionis liniuit, et quia multum dilexit, multorum ueniam peccatorum a pio iudice promeruit . Nunc uero iustificata et familiaris effecta Domino, non tantum pedes eius, ut idem Ioannes narrat, uerum etiam caput, ut Marcus Mattheusque perhibent, oleo sancto perfudit. Notandum autem quod de hoc  unguento Marcus ita refert: Et cum esset iehsu Bethanie, in domo Simonis leprosi, et recumberet, uenit mulier habens alabastrum unguenti nardi spicati pretiosi, et fracto alabastro effudit super caput eius . Ioannes uero ita dicit: Maria ergo accepit libram nardi pistici pretiosi, et unxit pedes Iesu, et extersit capillis suis pedes eius, et domus impleta est ex odore unguenti. Ubi enim Marcus posuit nardi spicati, ibi Ioannes habet nardi pistici: quorum differentiam in subsequentibus demonstramus. Est autem alabastrum genus marmoris candidi, uariis coloribus interstincti, quod ad uasa unguentaria cauare solent, eo quod optime seruare ea incorrupta dicatur. Nascitur circa Thebas Aegyptias, et Damascum Syrie, ceteris candidius, probatissimum uero in  India. Nardus uero est frutex aromaticus, graui, ut aiunt, et crasa radice, sed breui et nigra, fragilique, quamuis pingui situm, redolente, aut cypressum, aspero sapore, folio paruo densoque, cuius cacumina in arista se spargunt. Ideoque gemina dote pigmentarii nardi spicas ac folia celebrant. Et hoc est quod ait Marcus, unguenti nardi spicati pretiosi, quia uidelicet unguentum illud quod attulit Maria Domino, non solum de radice confectum nardi, uerum etiam quo pretiosius esset, spicarum quoque et foliorum eius adiectione, odoris ac uirtutis illius erat accumulata gratia. Nardum autem pisticum, id est, fidele, ideo dicitur, quia sepe solent aliqui medicorum unguenta  pretiosa similibus herbis adulterare. Sicut pigmentarii qui pigmenta uendere soliti sunt, frequenter intermiscent pigmentis quedam germina per fraudem, quibus ementium deludant aspectum. Sed hoc unguentum non adulterinum, sed fidele fuit, quo Maria Domini unxit caput et pedes, nam Grece, dicitur fides: unde deriuatur . Ferunt autem de nardo physiologi, quia principalis sit in unguentis; unde merito inunctioni capitis et pedum oblata est. Sunt quidem multa eius genera, sed omnia herbe, preter Indicum, quod pretiosius est. Mystice autem deuotio hec Marie Domino ministrantis, fidem ac pietatem designat Ecclesie sancte, que loquitur in amoris Cantico dicens: Dum esset rex in accubitu suo, nardus mea dedit odorem suum  . Que nimirum uerba et semel iuxta litteram manibus Marie compleuit, et quotidie in omnibus suis membris spiritaliter implere non desinit; que toto diffusa orbe gloriantur, et dicunt: Deo autem gratias qui semper triumphat nos in Christo Iesu, et odorem notitie sue manifestat per nos in omni loco, quia Christi bonus odor sumus Deo . Que cum potentiam diuine uirtutis eius, que illi una cum Patre est digna reuerentia confitetur, laudat, et predicat, caput profecto illius unguento pretioso perfundit. Cum uero assumpte mysteria humanitatis eque digna reuerentia suscipit, in pedes utique Domini, unguentum nardi pisticum, id est, fidele ac uerum profundit: quia illam eius naturam qua terram contingere, hoc est inter homines conuersari  dignatus est, pia predicatione commendat ac deuotis ueneratur obsequiis.

uidentes autem discipuli indignati sunt dicentes: Ut quid perditio hec? Potuit enim uenundari multo, et dari pauperibus . [Aug.] Mattheus hec, quomodo et Marcus synecdochi loquitur, pluralem uidelicet numerum pro singulari ponens. Nam Ioannem distinctius loquens, Iudam hec locutum esse testatur, et hoc gratia cupiditatis, eo quod fur fuisset, et loculos habens, ea que mittebantur portaret. Potest etiam intelligi quod et alii discipuli aut senserint hoc, aut dixerint, aut eis Iuda dicente persuasum sit, atque omnium uoluntatem Mattheus et Marcus etiam uerbis expresserint. Sed Iudas propterea dixerit quia fur erat; ceteri uero propter  pauperum curam, Ioannem autem de solo illo id commemorare uoluisse, cuius ex hac occasione furandi consuetudinem credidit intimandam.

Sciens autem iehsu, ait illis: Quid molesti estis huic mulieri? Opus bonum operata est in me. Nam semper pauperes habebitis uobiscum, me autem non semper habebitis.  Alia oboritur questio, quare iehsu post resurrectionem dixerit ad discipulos: Ego uobiscum sum omnibus diebus usque ad consummationem mundi , et nunc loquatur: Me autem non semper habebitis. Sed mihi uidetur in hoc loco de presentia dicere corporali, quod nequaquam cum eis ita futurus sit post resurrectionem, quomodo nunc, in omni conuictu et familiaritate.  Cuius rei memor Apostolus ait: Et si noueramus Iesum Christum secundum carnem, sed nunc iam non nouimus eum .

Mittens enim hec unguentum hoc in corpus meum, ad sepeliendum me fecit.  Quod uos putatis perditionem esse unguenti, officium sepulture est. Nec mirum si mihi bonum odorem sue fidei dederit, cum ego pro ea fusurus sim sanguinem meum.

Amen dico uobis, ubicunque predicatum fuerit hoc Euangelium in toto mundo, dicetur et quod hec fecit in memoriam eius. Non tam in toto mundo ista mulier, quam Ecclesia predicatur, quod sepelierit Saluatorem, quod unxerit caput eius. Et attende notitiam futurorum, quod passurus post biduum et moriturus, sciat Euangelium suum toto orbe celebrandum,  Notandum uero quod sicut Maria gloriam adepta est toto orbe quacunque Ecclesia sancta diffusa est, de obsequio quod Domino pie deuotionis exhibuit, ita e contrario ille qui obsequio eius detrahere temeraria lingua non timuit, perfidie nota longe lateque infamatus, et Deo simul atque hominibus merito factus est exosus. Sed Dominus bonum, laude digna remunerans, impii contumelias tacendo preteriit.

[III.] Tunc abiit unus de duodecim qui dicitur Iudas Scarioth ad principes sacerdotum, et ait illis: Quid uultis mihi dare, et ego uobis eum tradam? At illi constituerunt ei triginta argenteos. Hec sententia ad illam iungenda est ubi superius consilium sacerdotum de interfectione Christi retulit. Quando ergo  principes sacerdotum consilium inierunt, ut Iesum dolo tenerent et occiderent, tunc abiit unus de duodecim, qui dicitur Iudas Scarioth, ad principes sacerdotum, et ait illis: Quid uultis mihi dare, et ego uobis eum tradam? etc.  Quod autem dixit: Abiit ad summos sacerdotes ut proderet eum illis, ostendit eum non a principibus inuitatum, non ulla necessitate constrictum, sed sponte propria scelerate mentis inisse consilium.  Infelix Iudas damnum, quod ex effusione unguenti accessisse credebat, uult magistri pretio compensare. Nec certam postulat summam ut saltem lucro suaderetur proditio, sed quasi uile tradens mancipium in potestate ementium posuit quantum uellent dare. Qui constituerunt ei triginta argenteos. Ioseph non ut  multi putant, iuxta Septuaginta interpretes, uiginti aureis uenditus est, sed iuxta Hebraicam ueritatem uiginti argenteis; neque enim poterat pretiosior seruus esse quam Dominus.

Exinde querebat oportunitatem ut eum traderet eis.  Hunc locum manifestius Lucas euangelista disseruit dicens: Et querebat opportunitatem ut traderet illum sine turbis . Hoc enim fuit opportunitas Iude quam querebat, ut traderet magistrum, quod fuit timor sacerdotum ne tumultus fieret in populo. Ipsum ergo meditabantur simul uenditor et emptores, ne impediretur fraudulenta factio eorum per impetum populi, ne per uim eriperetur iehsu de manibus eorum. Multi ergo hodie  Iude scelus, quod Dominum ac magistrum Deumque suum pecunia uendiderit, uelut immane et nefarium exhorrent, nec tamen cauent. Nam cum pro muneribus falsum contra quemlibet testimonium dicunt, profecto quia ueritatem pro pecunia negant, Deum pecunia uendunt. Ipse enim dixit: Ego sum ueritas. Cum societatem fraternitatis aliqua discordie peste commaculant, Deum produnt, quia Deus caritas est. Qui ergo caritatis et ueritatis iura spernunt, Deum utique, qui est caritas et ueritas, produnt: maxime cum non infirmitate uel ignorantia peccant, sed in similitudine Iude querunt oportunitatem qualiter arbitris absentibus mendacio ueritatem, uirtutem, crimine mutent.

Prima autem die azymorum accesserunt discipuli  ad Iesum dicentes: Ubi uis paremus tibi comedere pascha? Primum diem azymorum quartum decimum primi mensis appellat, quando fermento abiecto immolare, id est agnum occidere solebant ad uesperam. Quod exponens Apostolus ait: Etenim pascha nostrum immolatus est Christus . Qui licet die sequenti, hoc est, decima quinta sit luna crucifixus, hac tamen nocte qua agnus immolabatur, carnis sanguinisque sui discipulis tradidit mysteria celebranda, et a Iudeis tentus ac ligatus, ipsius immolationis, id est, passionis sue sacrauit exordium: Ubi, inquiunt, uis paremus tibi comedere pascha? hoc est, non habemus domicilium, non habemus tabernaculum. Audiant quibus edificandarum domorum cura est, et ambitiosarum porticuum cogitatur instructio.  Quos pretiosorum marmorum pompa et distincta auro laquearia delectant, cognoscant Christum omnium Dominum, qui locum ubi caput inclinaret non habuit. Et idcirco eum discipuli interrogant: Ubi uis paremus tibi manducare pascha ?

At iehsu dixit: Ite in ciuitatem ad quemdam, et dicite ei: Magister dicit: Tempus meum prope est, apud te facio pascha cum discipulis meis. Morem ueteris Testamenti Noua Scriptura conseruat. Frequenter legimus, dixit ille, et in illo loco et illo, quod Hebraice dicitur Philimoni, et Helimoni, et tamen nomen personarum locorumque non ponitur.  Sed nichil in hoc capitulo contrarium putari potest Marco et Luce, qui hoc idem similiter narrant. Quod enim dicit Mattheus: Ite in ciuitatem ad  quemdam, et dicite ei: Magister dicit: Tempus meum prope est, apud te facio pascha cum discipulis meis, eum significat quem Marcus et Lucas dicunt patremfamilias, uel dominum domus, in qua eis cenaculum demonstratum est, ubi pararet pascha. Quod ergo interponit Mattheus, ad quemdam, tanquam ex persona sua studio breuitatis illum compendio uoluit insinuare. Si enim diceret dixisse Dominum: Ite in ciuitatem, et dicite ei: Magister dicit: Tempus meum prope est, apud te facio pascha, tanquam ciuitati dicendum esset, acciperetur. Ac per hoc non ex Domini cuius mandatum narrabat, sed ex sua persona interposuit, ad quemdam iussisse Dominum ut irent, ne haberet necesse totum dicere, cum hoc illi ad  insinuandum iubentis sententiam sufficere uideretur.  Consulte autem siue aque baiuli  seu domini domus sunt pretermissa uocabula, ut omnibus uerum pascha celebrare uolentibus, hoc est Christi sacramentis imbui, eumque sue mentis hospitio suscipere querentibus danda facultas designetur.

Et fecerunt discipuli sicut constituit illis iehsu, et parauerunt pascha.  In alio euangelio scriptum est, quod inuenerint cenaculum magnum stratum atque mundatum, et ibi parauerunt ei. Cenaculum magnum lex spiritalis est, que de angustiis littere egrediens in sublimi loco recipit Saluatorem. Nam qui adhuc occidentem litteram seruauerit, qui non aliud in agro quam pecus intellexerit, iste nimirum  in imis pascha facit, quia maiestatem spiritus in uerbis Dei comprehendere necdum didicit. At qui aque baiulum, hoc est gratie preconem in domum Ecclesie fuerit secutus, hic per spiritum illustrantem superficiem littere transcendendo, in alto mentis solario Christo refectionem preparat: quia cuncta uel pasche sacramenta, uel cetera legis decreta esse sacramenta cognoscit.

[Iu.] uespere autem facto discumbebat cum duodecim discipulis suis. [MAUR.] uespera ergo tunc facta fuit quando lux mundi, id est, sol uerus ad occasum mortis, properauit. Et tunc cum discipulis Dominus discubuit, quia eis quietem eternam preparauit.

Edentibus illis dixit: Amen dico uobis, quia unus  uestrum me traditurus est.  Omnia sic agit Iudas, ut tollatur suspicio proditoris, sed qui de passione predixerat, et de proditore predicit, dans locum penitentie, ut cum intellexisset sciri cogitationes suas, et occulta consilia, peniteret eum facti sui. Et tamen non designat specialiter, ne manifeste coargutus impudentior fieret. Mittit crimen in numero, ut agat conscius penitentiam.

Et contristati ualde ceperunt singuli dicere: Nunquid ego sum, Domine? Et certe nouerant undecim apostoli, quod nichil tale contra Dominum cogitarent. Sed plus credunt magistro quam sibi; et timentes fragilitatem suam tristes interrogant de peccato, cuius conscientiam non habebant.

Et respondens ait: Qui intingit mecum manum in  paropside hic me tradet. O mira Domini potentia? Primum dixerat: Unus ex uobis me tradet. Perseuerat proditor in malo: manifestius arguit, et tamen nomen proprie non designat. Iudas ceteris contristatis ac retrahentibus manum, et interdicentibus cibos ori suo, temeritate et impudentia qua proditurus erat, etiam manum cum magistro mittit in paropsidem, ut audacia bonam conscientiam mentiretur.  Notandum autem quod ibi Mattheus posuit paropsidem, Marcus scripsit, in catino. Est autem paropsis, ut quidam dicunt, uas escarium quadrangulum, ob hoc ita dictum quod paribus absidis sit, hoc est, equis lateribus. Catinum autem est uas fictile aptum ad immittendum liquorem. Nec hic  aliqua repugnantia est. Potuit enim fieri, ut in ipsa mensa uas fictile quadrangulum contineret liquamen, in quod intingere manum discipulus cum magistro posset. Quod utique per dispensationem humilitatis, et patientie sue non respuit Dominus, proditorem suum ad communis mense participationem admittere, ut impleretur illud quod scriptum est: Homo pacis mee in quo sperabam, qui edebat panem meum, ampliauit aduersum me supplantationem .

Filius quidem hominis uadit sicut scriptum est de illo. ue autem homini illi per quem Filius hominis tradetur.  Nec primo, nec secundo correptus a proditione retrahit pedem, sed patientia Domini nutrit impudentiam suam, et thesauzirat sibi iram in die ire . Pena predicitur, ut quem  pudor non uicerat, corrigant denuntiata supplicia.  Sed et hodie quoque et in sempiternum ue illi homini qui ad mensam Domini malignus accedit, qui insidiis mente conditis, qui precordiis aliquo scelere pollutis, mysteriorum Christi oblationibus sacrosanctis participare non metuit. Et ille enim in exemplum Iude filium hominis tradit, non quidem Iudeis peccatoribus, sed tamen peccatoribus, membris uidelicet suis, quibus illud inestimabile et inuiolabile Dominici corporis ac sanguinis sacramentum temerare presumit. Ille Dominum uendit qui eius timore atque amore neglecto, terrena pro illo et caduca, imo etiam criminosa diligere et curare conuincitur.

Bonum erat ei, si natus non fuisset homo ille.   Non ideo putandus est ante fuisse quam nasceretur, quia nulli possit esse bene nisi ei qui fuerit. Sed simpliciter dictum est, multo melius esse non subsistere quam male subsistere.

Respondens autem Iudas qui tradidit eum dixit: Nunquid ego sum, Rabbi? Ait illi: Tu dixisti. Quia ceteri tristes, et ualde tristes, interrogauerunt eum: Nunquid ego sum, Domine? ne tacendo se prodere uideretur, et ipse simpliciter interrogat quem conscientia premordebat, qui manum audaciter miserat in paropsidem. Nunquid ego sum, Rabbi? et blandientis iungit affectum siue incredulitatis signum. Ceteri enim qui non erant proditores dicunt: Nunquid ego, Domine? Iste, qui proditor erat, non Dominum, sed magistrum uocat; quasi excusationem habeat, si  Domino denegato saltem magistrum prodiderit. Et ait illi: Tu dixisti. Eadem responsione confutatus est proditor, qua Pilato postea responsurus est.  Sed non hic aperte expressum est utrum ipse esset. Potest enim hoc ita intelligi tanquam diceretur: Non ego dixi; potuit etiam hoc sic dici, a Iuda et a Domino responderi ut non omnes aduerterent quod dictum erat.

[u.] Cenantibus autem eis accepit iehsu panem ac benedixit, ac fregit deditque discipulis suis, et ait: Accipite et comedite, hoc est corpus meum.  Finitis pasche ueteris solemniis que in commemorationem antique de Aegypto liberationis populi Dei agebantur, quod transit ad nouum in sue redemptionis memoriam  Ecclesiam frequentare uolebat, ut uidelicet pro carne agni et sanguine, sui corporis sanguinisque sacramentum substitueret, ipsumque se esse monstraret, cui iurauit Dominus et non penitebit eum, tu es sacerdos in eternum secundum ordinem Melchisedech . Frangit autem ipse panem quem discipulis porrigit ut ostendat corporis sui fractionem non absque sua sponte ac procuratione uenturam, sed sicut alibi dicit potestatem se habere iterum sumendi eam . Quem uidelicet panem certi quoque gratia sacramenti priusquam frangeret benedixit. Quia naturam humanam quam passurus assumpsit ipse una cum Patre et Spiritu sancto, gratia diuine uirtutis impleuit. Benedixit panem et fregit, quia hominem assumptum ita morti subdere dignatus est,  ut ei diuine immortalitatis ueraciter inesse potentiam demonstraret, ideoque uelocius eum a morte resuscitandum esse doceret.

Et accipiens calicem, gratias agit et dedit illis dicens: Bibite ex eo omnes.  Cum appropinquare passioni dicitur, accepto pane et calice gratias egisse perhibetur. Gratias itaque agit qui flagella aliene iniquitatis suscipit, et qui nil dignum percussione exhibuit, humiliter in percussione benedicit, ut hinc uidelicet ostendat quid unusquisque in flagello culpe proprie facere debeat, si ipse equanimiter flagella culpe portat aliene, ut hinc ostendat quid in correptione faciat subditus, si in flagello positus Patri gratias agit equales.

Hic est enim sanguis meus noui testamenti, qui  pro multis effundetur in remissionem peccatorum.  Quia ergo panis confirmat, uinum uero sanguinem operatur in carne, hic ad corpus Christi mystice, illud refertur ad sanguinem. uerum quia et nos in Christo et in nobis Christum manere oportet, uinum Dominici calicis aqua miscetur. Attestante enim Ioanne, aque populi sunt . Et neque aquam solam neque solum uinum, sicut nec granum frumenti solum sine aque admistione in panem cuiquam licet offerre, ne talis uidelicet oblatio quasi caput membris secernendum esse significet, et uel Christum sine nostre redemptionis amore pati potuisse, uel nos sine Christi passione saluari ac Patri offerri posse confingat. Quod si quem mouet, cum cenatis Saluator apostolis suum corpus ac sanguinem  tradiderit, quare nos uniuersalis Ecclesie consuetudine ieiuni doceamur eadem sacramenta percipere, breuiter audiat, ideo tunc cenatos communicasse apostolos, quia necesse erat pascha illud typicum consummari, et sic ad ueri pasche sacramenta transiri. Nunc in honorem tanti tamque terribilis sacramenti placuisse magistris Ecclesie, primo nos Dominice passionis participatione muniri, primo spiritalibus epulis interius sacrari, ac deinde terrenis dapibus corpus et uilibus escis refici. Quod autem dicit: Hic est sanguis meus noui testamenti ad distinctionem respicit ueteris testamenti, quod hircorum et uitulorum est sanguine dicatum, dicente inter aspergendum legislatore: Hic est sanguis testamenti  quod mandauit ad uos Deus . Necesse est enim exemplaria quidem uerorum his mundari, ipsa autem celestia melioribus hostiis quam istis; iuxta quod Apostolus per totam ad Hebreos Epistolam inter legem distinguens et euangelium, pulcherrima expositione ac plenaria ratione declarat.

Dico autem uobis: Non bibam amodo de hoc genimine uitis, usque in diem illum cum illud bibam uobiscum nouum in regno Patris mei. uitem siue uineam Domini appellatam esse synagogam et omnis passim Scriptura et apertius testatur Isaias in cantico de illa cantato, uinea, inquiens, Domini Sabaoth domus Isrel est . De qua nimirum uinea Dominus multo tempore bibebat, quamuis pluribus ramis in amaritudinem uitis aliene conuersis. Quia tametsi  multis in illa plebe exorbitantibus a recto fidei itinere, non defuere tamen plurimi toto legis tempore, quorum piis cogitatibus summisque uirtutibus delectaretur Deus. uerum passo in carne Domino, ac resurgente a mortuis, tempus fuit ut legalis et illa figuralis obseruatio cessaret, atque ea que secundum litteram gerebantur, in spiritalem translata sensum, melius in nouo testamento iuuante sancti Spiritus gratia tenerentur. Iturus ergo ad passionem Dominus ait: Iam non bibam de hoc genimine uitis usque in diem illum cum illud bibam uobiscum nouum in regno Patris mei. Ac si aperte dicat: Non ultra carnalibus synagoge ceremoniis delectabor, in quibus etiam ista paschalis agni sacra locum tenuere precipuum. Aderit enim tempus mee resurrectionis. Aderit dies  ille cum ipse in regno positus, id est, gloria uite immortalis sublimatus, de salute eiusdem populi fonte gratie spiritalis regenerati, nouo uobiscum gaudio perfundar.  Item aliter: Non bibam amodo de hac generatione uitis usque in diem illum cum illud bibam uobiscum nouum in regno Patris mei, uult intelligi hoc uetus esse cum illud nouum dicit. Quia ergo de propagine Adam, qui uetus homo appellatur, corpus susceperat, quod in passione morti traditurus erat, unde etiam per uini sacramentum commendat sanguinem suum, quid aliud nouum uinum nisi immortalitatem renouatorum corporum intelligere debemus? Quod cum dicit uobiscum nouum bibam, etiam ipsis resurrectionem corporum ad induendam immortalitatem promittit. uobiscum enim  non ad idem tempus, sed eamdem innouationem dictum accipiendum est. Nam et nos dicit Apostolus resurrexisse cum Christo, ut spes rei future iam letitiam presentem afferat. Quod autem de hoc genimine uitis etiam illud nouum esse dicit, significat eadem utique corpora resurrectura secundum innouationem celestem, que nunc secundum uetustatem moritura sunt. Notandum autem quod Ioannes de corpore et sanguine Domini hoc loco nichil dixit, sed plane alibi multo uberius . Hinc Dominum locutum esse testatur. Nunc uero cum Dominum a cena surrexisse et pedes discipulorum lauisse commemorasset, reddita etiam ratione cur hoc eis fecerit, in qua cena Dominus adhuc clause significauerat  per testimonium Scripture ab eo se tradi qui manducaret eius panem, uenit ad hunc locum quem tres ceteri pariter insinuabant. Cum hec dixisset, inquit, iehsu turbatus est spiritu et protestatus est, et dixit: Amen dico uobis, quia unus ex uobis tradet me. Aspiciebant ergo, sicut idem ipse Ioannes subnectit, ad inuicem discipuli hesitantes de quo diceret, et contristati, sicut Mattheus et Marcus dicunt, ceperunt ei singulatim dicere, Nunquid ego? At ipse respondens ait, sicut Mattheus sequitur: Qui intingit mecum manum in paropside, hic me tradet: illud consequi quod Ioannes narrat, isti autem pretermiserunt, sicut Ioannes quedam pretermisit que illi dixerunt. Cum ergo post traditum calicem dixisset Dominus quod a Luca positum est: uerum  tamen ecce manus tradentis me, mecum est in mensa, etc. Coniungitur illud secundum Ioannem: Erat ergo recumbens unus ex discipulis eius in sinu Iesu, quem diligebat iehsu. Innuit ergo huic Simon Petrus, et dicit ei: Quis est de quo dicit? Itaque cum recubuisset ille supra pectus Iesu dicit ei: Domine, quis est? Respondit iehsu: Ille cui ego intinctum panem porrexero. Et cum tinxisset panem dedit Iude Simonis Scarioth, et post buccellam tunc introiuit in illum Satanas .  Sed hic questio oboritur: Quomodo iste Ioannes, nec non et Lucas dicant iam ante introisse Satanam in cor Iude, ut traderet Dominum, cum Ioannes dixerit quod post buccellam introierit in eum Satanas.  Hoc enim ita soluitur: Intrauit ergo post hunc panem Satanas in Domini traditorem  ut sibi iam traditum plenius possideret in quem prius intrauerat, ut deciperet; auxit enim peccatum traditionis presumptio sacramenti cum homini ingrato intrasset panis in uentrem, hostis in mentem, fortassis per panis intinctionem illius significans fictionem, qui fictus ad cenam uenit amicus, et falsus ad magistrum uadit discipulus.

[uI.] Et hymno dicto exeriunt in montem Oliueti.  Hoc est quod in psalmo legimus: Edent pauperes et saturabuntur, et laudabunt Dominum, qui requirunt eum . Potest autem hymnus ille intelligi quem Dominus secundum Ioannem Patri gratias agens decantabat, in quo et pro seipso, et pro discipulis, et pro eis qui per uerbum eorum credituri erant eleuatis sursum oculis precabatur. Et pulchre  discipulos sacramentis sui corporis et sanguinis imbutos, et hymno etiam pie intercessionis Patri commendatos in montem educit Oliuarum, ut typice designet nos per actionem sacramentorum suorum perque opem sue intercessionis ad altiora uirtutum dona et carismata Spiritus sancti, quibus in corde perungamur, conscendere debere.

Tunc dicit illis iehsu: Omnes uos scandalum patiemini in ista nocte.  Predicit quod passuri sint, ut cum passi fuerint non desperent salutem, sed agentes penitentiam liberentur. Et signanter addidit, in nocte ista scandalizabimini: quia quomodo qui inebriantur nocte inebriantur, sic et qui scandalum patiuntur in nocte et in tenebris sustinent.  Nos uero dicamus: Nox preteriit, dies autem appropinquabit .

Scriptum est enim: Percutiam pastorem et dispergentur oues gregis. Hoc aliis uerbis in Zacaria propheta scriptum est, et ni fallor ex persona prophete ad Deum dicitur: Percute pastorem, et dispergentur oues . Sexagesimo quoque octauo psalmo, qui totus a Domino canitur huic sensui congruente, Quoniam quem tu percussisti, ipsi persecuti sunt. Percutitur autem pastor bonus ut ponat animam pro ouibus suis et de multis gregibus errorum fiat unus grex et unus pastor.

Postquam autem resurrexero precedam uos in Galileam.  Sicut enim ad passionem properans locum predixerat passionis futurum in Ierusalem  quo mesti facti sunt discipuli, ita et locum predixit esse in Galilea in quo resurgens a mortuis consolationem uisionis sue eis preberet.

Respondens autem Petrus ait illi: Et si omnes scandalizati fuerint in te, ego nunquam scandalizabor.  Non est temeritas nec mendacium, fides est apostoli Petri, et ardens affectus erga Dominum Saluatorem. In tantum enim et affectu et caritate Christi efferebatur, ut et imbecillitatem carnis sue, et fidem uerborum Dei non contueretur, quasi uero dicta eius efficienda non essent.

Ait illi iehsu: Amen dico tibi quia in hac nocte antequam gallus cantet, ter me negabis. Et Petrus de ardore fidei promittebat, et Saluator quasi Deus futura nouerat. Et nota quod Petrus in nocte neget,  et neget tertio. Postquam autem gallus cecinit, et decrescentibus tenebris uicina lux nuntiata est, conuersus fleuit amare, negationis sordes lacrymis lauans.  Non est sane arbitrandum esse contrarium quod Marco dicente, Priusquam gallus bis uocem dederit ter me es negaturus, ceteri euangeliste simpliciter dixerunt, Priusquam gallus cantet, ter me negabis.  Tota enim Petri negatio, trina negatio est. In eadem namque permansit negatione animi propositoque mendacii, donec admonitus quid ei predictum sit amaro fletu et cordis dolore sanaretur. Hec autem tota, id est trina negatio, si post primum galli cantum inciperet, falsum dixisse uiderentur tres, qui dixerunt dixisse Dominum quod antequam gallus cantaret, ter eum Petrus esset  negaturus. Rursus si totam trinam negationem ante peregisset quam cantare gallus inciperet, superfluo dixisse Marcus deprehenderetur ex persona Domini, Amen dico tibi quia tu in nocte hac priusquam gallus bis uocem dederit, ter me negaturus es. Sed quia ante primum galli cantum cepta est trina illa negatio, attenderunt illi tres non quando eam completurus esset Petrus, sed quanta futura esset, quandoque ceptura; id est, quia trina et quia ante galli cantum, quanquam in animo eius et ante primum galli cantum tota possit intelligi. Quamuis enim uerbis negantis ante primum cepta, ante secundum autem galli cantum peracta sit tota illa trina negatio, tamen affectione animi et timore Petri ante primum tota concepta  est. Nec interest quantis morarum interuallis trina uoce enuntiata sit, cum cor eius etiam ante primum galli cantum tota possederit tam magna scilicet formidine imbibita, ut posset Dominum non solum semel, sed iterum et tertio interrogatus negare, ut rectius diligentiusque attendentibus, quomodo iam mechatus est mulierem in corde suo qui eam uiderit ad concupiscendum; sic Petrus quandocunque uerbis ederet timorem, quem tam uehementem animo conceperat, ut perdurare posset usque ad tertiam Domini negationem, tota trina negatio ei tempori deputanda est, quando eum trine negationi sufficiens timor inuasit.

Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt.   Intellexit ergo Petrus Dominum pre timore mortis eum dixisse se negaturum, quo hoc excusabat se, licet periculum mortis immineret et nullo modo ab eius fide et confessione posse diuelli: quod et alii apostoli eodem ardore instigati de semetipsis presumebant. Nam quia scriptum est. ualida est ut mors dilectio , per ardorem mentis non timuerunt damnum mortis. Sed uera illa Psalmographi sententia: Nisi Dominus custodierit ciuitatem, in uanum uigilant qui custodiunt eam . [Aug.] Ideo uana fuit presumptio humana sine protectione diuina. Nec pretereundum est quod Mattheus et Marcus pari ordine et eodem narrationis sue loco negationem Petri subnectunt, apostoli ambo postea quam Dominus egressus est ex illa domo ubi manducauerunt  pascha, Lucas uero et Ioannes antequam inde esset egressus. Sed facile possumus intelligere aut illos duos eam recapitulando posuisse, aut istos preoccupando, nisi magis moueret quod tam diuersa non tantum uerba, sed etiam sententias Domini premittunt quibus permotus Petrus illam presumptionem proferret, uel cum Domino uel pro Domino moriendi, ut magis cogant intelligi uel ter eum expressisse presumptionem suam diuersis locis ad sermones Christi, et ter illi a Domino responsum quod eum esset ante galli cantum ter negaturus. Neque enim incredibile est aliquantum distinctis interuallis temporum Petrum commotum esse ad presumendum sicut ad negandum, uel ei Dominum aliquid ter similiter respondisse. Quandoquidem etiam contextim  nullis aliis interpositis rebus aut uerbis post resurrectionem ter illum interrogauerit utrum amaret, et ter ei hoc respondenti etiam ipse mandatum de pascendis ouibus suis unum idemque ter precepit  Hoc itaque credendum est quod ter ostenderit presumptionem suam Petrus et de trina sua negatione ter a Domino audierit. Sequitur:

Tunc uenit iehsu cum illis in uillam que dicitur Gethsemami. In Luca ita scriptum est: Et egressus ibat secundum consuetudinem in montem Oliuarum . Et in Ioanne: Hec cum dixisset iehsu egressus est cum discipulis suis trans torrentem Cedron, ubi erat hortus . Quod nullo modo contrarium est Mattheo, qui de Gethsemani  narrauit. Monstratur enim usque hodie locus Gethsemani in quo Dominus orauit ad radices montis Oliueti. Ubi intelligimus illum fuisse hortum de quo Ioannes narrauit, nuncque desuper Ecclesia edificata constat. Interpretatur autem Gethsemani uallis pinguium siue pinguedinum. Quia uero non solum dicta uel opera nostri Saluatoris, uerum etiam loca et tempora in quibus operatur et loquitur mysticis, ut sepe dictum est, sunt plena figuris, cum in monte orat Dominus quasi tacite nos admonet sublimia tantum orando inquirere, et pro celestibus bonis supplicare debere. At cum in ualle orat, et hoc in ualle pinguium siue pinguedinis ipsius eque insinuat nobis humilitatem semper in orationibus, et interne pinguedinem dilectionis esse seruandam: ne quis uidelicet  orans Domini iactare sua merita in exemplum Pharisei superbientis audeat, quin potius humili uoce et mente proclamet, Deus, propitius esto mihi peccatori , ne aridum a dilectione proximi cor gestans ad pacandam sibi conditoris gratiam genu flectat iuxta eum qui centum denarios fratri quos sibi debebat dimittere nolens, decem millia talenta sibi a Domino frustra precabatur remitti , ne ieiunum ab amore conditoris pectus habens temporalia quelibet potius in oratione, quam eius uisionem requirat, annumerandus in eis de quibus ait ipse: Qui receperunt mercedem suam.  In imo quippe cogitationem ponere, quid est aliud quam quedam ariditas mentis? Qui autem intellectu celestium iam per sancta desideria de supernis delectationis  intime cibis pascuntur, quasi largiori alimento pinguescunt. Hac enim pinguedine saginari Psalmista concupierat, cum dicebat: Sicut adipe et pinguedine repleatur anima mea   Quantum uero ad ipsam Dominice passionis dispensationem attinet, apte appropinquans morti Dominus in ualle pinguedinis orauit: Quia per uallem humilitatis et pinguedinem caritatis pro nobis mortem subiit: Humiliauit enim semetipsum factus obediens Patri usque ad mortem . Et maiorem hac dilectionem nemo habet ut animam suam quis ponat pro amicis suis. .

Et dixit discipulis suis: Sedete hic donec uadam illuc et orem.  Egressus de domo iehsu, in qua cum discipulis pascha manducabat, iussit eos sedere paulisper, et exspectare redeuntem donec pro  cunctis Dominus solus oret: quia eius oratio nostrum omnium est redemptio.  Fidem ergo discipulorum et constantiam deuote sibi uoluntatis acceperat, sed et turbandos et diffusuros sciebat, quos sedere in loco iubet dum progrederetur orare.

Et assumpto Petro et duobus filiis Zebedei cepit contristari et mestus esse.  Illud quod supra diximus de passione et pro passione, etiam in presenti capitulo ostenditur, quod Dominus ueritatem assumpti probaret hominis uere quidem contristatus sit, sed ne passio in animo illius dominaretur per propassionem ceperit contristari. Contristabatur non timore patiendi qui ad hoc uenerat ut pateretur, et Petrum timiditatis arguerat, sed propter infelicissimum  Iudam et scandalum omnium apostolorum et reiectionem populi Iudeorum, et euersionem misere Ierusalem. Unde et Ionas super ariditate cucurbite uel hedere contristabatur, nolens perire quondam tabernaculum suum .

Tunc ait illis: Tristis est anima mea usque ad mortem. Que contristatur anima est, et non propter mortem, sed usque ad mortem contristatur donec apostolos sua liberaret passione. Dicant qui irrationabilem Iesum sumpsisse animam suspicantur quomodo constristetur, et nouerit tempus tristitie. Quanquam enim et bruta mereant animalia, tamen non norunt nec causas, nec tempus usque ad quod debeant contristari. Notandum autem quod in Marco scriptum est: Et cepit pauere et tedere, ut ueritatem  scilicet nostre ostenderet nature.  Sed cur timet Christus, cum Petrus non timeat? Chritus timet et tedet, atque contristatur, et dicit: Nunc anima mea turbatur. Petrus dicit: Animam meam ponam pro te. Utrumque ergo uerum est et plenum utrumque ratione, quod et ille qui est inferior non timet, et ille qui est superior gerit timentis affectum. Ille enim quasi homo uim mortis ignorat, iste autem quasi Deus in corpore constitutus fragilitatem carnis exponit, ut eorum qui sacramentum incarnationis abiurant excluderetur impietas. Denique et hec dixit, et Manicheus non credidit, ualentinus negauit, et Marcion phantasma iudicauit. Eo usque autem hominem quem ueritate corporis demonstrabat equabat affectu, ut diceret: Sed tamen non sicut ego, sed sicut  tu uis. Suscepit ergo uoluntatem meam, suscepit tristitiam meam, confidenter tristitiam nomino, quia crucem predico. Mea est uoluntas quam suam dixit, quia ut homo suscepit tristitiam meam, ut homo locutus est. Et ideo ait: Non sicut ego uolo, sed sicut tu uis. Mea est tristitia quam meo suscepit affectu. Ergo pro me doluit qui pro se nichil habuit quod doleret. Et sequestrata delectatione diuinitatis eterne tedio mee infirmitatis afficitur. Tristis, inquit, est anima mea usque ad mortem. Non propter mortem tristis est Dominus, quia eum conditio corporalis affectus non formido mortis offendit. Nam qui corpus suscepit omnia debuit subire que corporis sunt, ut esuriret, sitiret, angeretur, contristaretur. Diuinitas autem commutari per hos nescit affectus. Sustinete hic, et uigilate  mecum. Quod precepit, Sustinete hic, et uigilate mecum, non a somno prohibet cuius tempus non erat, imminente discrimine, sed a somno infidelitatis, et torpore mentis. Sciebat enim ingrauante diabolo fidem eorum consopiendam. Parem secum uigilantiam imperat, quibus eadem passio immineret.

Et progressus pusillum procidit in faciem suam, orans et dicens: Pater mi, si possibile est, transeat a me calix iste. Dato apostolis precepto ut sustinerent uigilarentque cum Domino, paululum procidens ruit in faciem suam, ut humilitatem mentis habitu carnis ostendat, dicitque blandiens, Pater mi, et postulat ut si possibile sit transeat ab eo calix, de quo supra diximus. Postulat autem non timore patiendi, sed misericordia  prioris populi, ne ab illis bibat calicem propinatum. Unde et signanter non dixit, Transeat a me calix, sed calix iste, hoc est populi Iudeorum, qui excusationem ignorantie habere non potest si me occiderit, habens legem et prophetas, qui quotidie uaticinantur. Ut tamen reuertens in semetipsum quod ex hominis persona trepidanter renuerat, ex Dei filiique potestate confirmat.

uerumtatem non sicut ego uolo, sed sicut tu.  Non, inquit, hoc fiat quod humano affectu loquor, sed id propter quod ad terras tua uoluntate descendi. Si ergo, inquit, fieri potest ut sine interitu Iudeorum credat gentium multitudo, passionem recuso; sin autem illi excecandi sunt ut omnes gentes uideant, non mea, Pater, uoluntas sed tua fiat.   Aliter appropinquans passioni Saluator infirmantium in se uocem assumpsit dicens: Pater, si uis, transfer calicem istum a me: eorumque timorem ut abstraheret suscepit. Et rursus per obedientiam fortitudinem mentis ostendens, ait: uerumtamen non mea uoluntas, sed tua fiat. Ut cum hoc imminet quod fieri nolumus, sic per infirmitatem petamus, ut non fiat, quatenus per fortitudinem parati simus, ut uoluntas conditoris nostri etiam contra nostram uoluntatem fiat.  Quid erat illa uox, nisi sonus infirmitatis nostre? Multi adhuc infirmi contristantur futura morte, sed habeant rectum cor, uitent mortem quantum possunt. Sed si non possunt, dicant quod ipse Dominus non propter se, sed propter nos dixit. Quid enim dixit, Pater, si fieri potest, transeat a me calix  iste. Ecce habes uoluntatem humanam expressam. uide iam rectum cor: Sed non quod ego uolo sed quod tu. Non ueni, inquit, facere uoluntatem meam, sed uoluntatem eius qui me misit . Suam uoluntatem dixit quam temporaliter sumpsit ex uirgine; uoluntatem uero eius qui eum misit eam uidelicet signans, quam intemporaliter eternus habuit cum patre communem. Orat transire calicem, ut ostendat uere quia et homo erat. Reminiscens autem et propter quod missus est, perficit dispensationem ad quam missus est, et clamat: Sed non quod ego uolo, sed quod tu. Si moritur mors, me non moriente secundum carnem uidelicet, transeat a me calix iste; uerum quia non aliter hoc fiet, ait: Non quod ego uolo, sed quod tu. Quod autem Patrem inuocans  iuxta alium euangelistam duplici nomine dixit, Abba Pater, utriusque populi illum et Iudei scilicet et gentilis esse Deum ac Saluatorem ostendit. Idem namque Abba quod et Pater significat. Sed abba Hebreum, pater Grecum est et Latinum. Ut ergo utrumque populum in eum crediturum, ab utroque eum inuocandum esse doceret, utraque lingua eum primus ipse inuocat. Ipse est bonus pastor qui animam dando pro ouibus suis unum de duobus gregibus ouile perfecit . Ideoque utriusque uoce gregis auxilium Patris flagitat, ut nos utrique exemplo illius informati, ubi aduersa imminere senserimus nos patrem Deum, Hebrei abba inuocantes, una fidei et caritatis deuotione presidium celeste  queramus. Unde doctor egregius formam docendi a Domino sumens ita suos alloquitur auditores: Accepistis spiritum adoptionis filiorum in quo clamamus, abba pater . Abba nimirum illi qui de Isrelitico populo, nobis Pater qui de gentibus ad fidem Christi uenimus.

Et uenit ad discipulos et inuenit eos dormientes, et dicit Petro: Sic non potuistis una hora uigilare mecum?  Ille qui supra dixerat: Etiamsi omnes scandalizati fuerint, ego nunquam scandalizabor, nunc tristitie magnitudine somnum uincere non potest.  Petrum ideo singillatim infra ceteros increpat, quia pre ceteris nunquam se scandalizandum fuerat gloriatus.

uigilate et orate, ut non intretis in tentationem.  Impossibile est humanam animam non tentari. Unde et in oratione Dominica dicimus: Ne nos inducas in tentationem, quam ferre non possumus, non tentationem penitus refutantes, sed uires sustinendi in tentationibus deprecantes. Ergo et impresentiarum non ait: uigilate et orate ne tentemini, sed ne intretis in tentationem, hoc est non tentatio uos superet ultima, et intra suos casses teneat. uerbi gratia, martyr qui pro confessione Domini sanguinem fudit, tentatus quidem est, sed tentationis retibus non ligatus; qui autem negat, in plagas tentationis incurrit.

Spiritus quidem promptus est, caro autem infirma. Hoc aduersum temerarios dictum est, qui quidquid crediderint, putant se consequi posse. Itaque  quantum de ardore mentis confidimus, tantum de carnis fragilitate timeamus. Sed tamen iuxta apostolum spiritu carnis opera mortificantur.  Facit hic locus et aduersum Eutychianos, qui dicunt unam in mediatore Dei et hominum, Domino et Saluatore nostro operationem, unam fuisse uoluntatem. Cum enim dicit, Spiritus quidem promptus est, caro autem infirma, duas uoluntates ostendit, humanam uidelicet, que est carnis, et diuinam, que est deitatis; ubi humana quidem propter infirmitatem carnis recusat passionem, diuina autem eius est promptissima, quoniam formidare quidem in passione humane fragilitatis est, suscipere autem dispensationem passionis, diuine uoluntatis atque uirtutis est. Aliter, ad eos hic sermo conuersus est, qui se spoponderant  nunquam negaturos: illorum enim spiritus promptus sed caro infirma erat, quia nondum induti erant uirtute ex alto.

Iterum secundo abiit, et orauit, dicens: Pater mi, si non potest hic calix transire, nisi illum bibam, fiat uoluntas tua.  Secundo erat, ut si Niniue aliter saluari non potest, nisi cucurbita aruerit, fiat uoluntas Patris, que non est contraria Filii uoluntati, dicente ipse per Prophetam, ut facerem uoluntatem tuam, Deus meus, uolui . Diligenter igitur consideranda sunt uerba Domini, que protulit de possibilitate et uoluntate Patris, quia possibilitas et uoluntas Dei Patris in nullo discordant. Porro autem Marcus primo ex uerbis suis idem narrauit rogasse  Dominum, ut si fieri posset transiret ab eo illa hora, id est passionis, quam calicis mox nomine significauit. Deinde uerba ipsa Domini sic enuntiauit: Abba, Pater, omnia tibi possibilia sunt, transfer calicem hunc a me. Quibus uerbis si adiungas quod illi duo dixerunt, hoc est Mattheus et Lucas, et quod etiam ipse Marcus ex persona sua pariter supra posuit, ita sententia manifestatur: Pater, si fieri potest , transfer calicem hunc a me. Ne quis eum putaret Patris minuisse potestatem, cum ait, Si fieri potest, non enim dixit, Si facere potes, sed si fieri potest. Fieri autem potest quod ille uoluerit. Sic itaque dictum est si fieri potest, ac si diceretur, Si uis. Manifestauit enim Marcus quo intellectu accipiendum sit, Si fieri potest,  quando ait: Omnia tibi possibilia sunt. Et quod commemorauerunt eum dixisse, uerum non quod ego uolo, sed quod tu, tantumdem ualet quantum si et ita dicatur: uerumtamen non mea uoluntas, sed tua fiat: Satis ostendit non ex impossibilitate, sed ex uoluntate Patri dictum esse, si fieri potest; presertim quia Lucas et hoc ipsum planius intimauit; non enim ait, Si fieri potest, sed si uis. Cui apertori sententie apertius iungitur quod Marcus posuit, ut ita dicatur: Si uis, omnia enim tibi possibilia sunt, transfer a me calicem istum.

Et uenit iterum et inuenit eos dormientes. Erant enim oculi eorum grauati.  Solus orat pro omnibus, sicut et solus patitur pro uniuersis: languescebant autem et opprimebantur apostolorum  oculi negatione uicina.

Et, relictis illis, iterum abiit, et orauit tertio, eumdem sermonem dicens.  Tribus uicibus Dominus orauit, ut nobis demonstraret omni tempore orationi instandum, et clementiam diuinam semper esse deprecandam, quatenus de preteritis peccatis ueniam, et a presentibus malis tutelam, atque de futuris periculis cautelam, tribuat, utque memores simus in nomine sancte Trinitatis, diuinis sacramentis nos esse reparatos et Christiana religione imbutos. Sciamusque omnem nostre orationis formam ad Patrem, et Filium, et Spiritum sanctum unum Deum omnipotentem dirigendam, ut integer spiritus noster, et anima et corpus sine querela in aduentu Domini nostri Iesu Christi seruetur . [Aug.]  Item sicut tentatio cupiditatis trina est, ita tentatio timoris trina est. Cupiditati que est in curiositate opponitur timor mortis; sicut enim in illa cognoscendarum rerum est auiditas, ita in ista metus amittende talis notitie. Cupiditati uero honorum, uel laudis opponitur timor ignominie et contumeliarum: cupiditati autem uoluptatis opponitur timor doloris. Non absurde ergo intelligitur propter trinam tentationem passionis, ter Dominum orasse, ut transiret calix, sed ita ut potius impleretur uoluntas Patris.

Tunc uenit ad discipulos suos, et dicit illis: Dormite iam, et requiescite.  Quod autem ad eos reuertens dormientesque reperiens, primum reuertens  obiurgat, secundo silet, tertio quiescere iubet, ratio ista est, quod primum post resurrectionem dispersos eos, et diffidentes, et trepidos reprehendit; secundo misso Spiritu paracleto grauatos ad contuendam Euangelii libertatem oculos uisitauit, nam aliquandiu legis amore detenti quodam fidei somno occupati sunt; tertio uero, id est, claritatis sue reditu securitate eos quieti restituit.

Ecce appropinquabit hora, et Filius hominis tradetur in manus peccatorum. Surgite, eamus; ecce appropinquabit qui me tradet.  uidetur hic sermo secundum Mattheum tanquam sibi ipsi contrarius, quod post tertiam orationem uenit ad discipulos suos et dicit illis: Dormite iam et requiescite, cum connectat: Ecce appropinquabit hora, et Filius hominis tradetur  in manus peccatorum. Surgite, eamus; ecce appropinquabit qui me tradet. Quomodo enim supra dicat, Dormite iam, et requiescite, cum connectat, Ecce appropinquabit hora, et ideo dicat, Surgite, eamus? Qua uelut repugnantia commoti, qui legunt, conantur ita pronuntiare quod dictum est: Dormite iam et requiescite, tanquam ab exprobrante, non a permittente sit dictum. Quod recte fieret si esset necesse. Cum uero Marcus ita hoc commemorauerit ut cum dixisset: Dormite iam et requiescite, adiungeret, Sufficit; et deinde inferret, uenit hora, ecce tradetur Filius hominis, utique intelligitur post illud quod eis dictum est, Dormite iam et requiescite, siluisse Dominum aliquantum ut hoc fieret quod permiserat, et tunc  intulisse: Ecce appropinquabit hora. Ideo post illa uerba secundum Marcum positum est, Sufficit, id est, quod requieuistis iam sufficit. Sed quia commemorata non est ipsa interpositio silentii Domini, propterea coarctat intellectum, ut illis uerbis alia pronuntiatio requiratur.  Postquam ergo tertio orauerat, et apostolorum timorem sequente penitentia impetrauerat corrigendum securus, de passione sua pergit ad persecutores, et ultro se interficiendum prebet, dicitque discipulis: Surgite, eamus; ecce qui me tradet prope est; non nos inueniant quasi timentes et retractantes; ultro pergamus ad mortem, ut confidentiam et gaudium passuri uideant.

[uII.] Adhuc ipso loquente, ecce Iudas unus de duodecim uenit, et cum eo turba multa cum gladiis et  fustibus missi a principibus sacerdotum et senioribus populi.  Ioannes euangelista posteaquam in hortum ingressum dicit cum discipulis suis, non commemorat quid illic egerit, donec eius traditor cum Iudeis ad eum comprehendendum uenerit.  Concordat quippe factum Iude simul cum mutatione mentis eius. Quandiu enim cum ceteris apostolis secutus est Saluatorem, tranquillius agebat. Quia innocentiam simulabat, sanitates infirmantibus prestabat, quia Saluatoris se missum esse dicebat. At cum deseruerat pacis consilium, et agni mitissimum transitum, spretis pacificis sodalibus, funestis associatus est militibus, relictisque armis uitalibus pergit contra magistrum cum fustibus. Ad auctorem  uite accessit cum meditatione mortis. Unde et sequitur.

Qui autem tradidit eum dedit illis signum dicens: Quemcunque osculatus fuero, ipse est, tenete eum.  Miser Iudas et tamen non miserabilis, eadem infidelitate qua Dominum et magistrum tradidit, putabat signa que Saluatorem uiderat facientem non maiestate diuina, sed magicis artibus facta. Et qui eum forte audierat in monte transfiguratum, timebat ne simili transformatione laberetur ex manibus ministrorum. Dat ergo signum ut sciant ipsum esse quem osculo demonstraret.

Et confestim accedens ad Iesum dixit: Aue, Rabbi; et osculatus est eum. Impudens quidem et scelerata confidentia magistrum uocare, et osculum ei ingerere  quem tradebat; tamen adhuc aliquid habet de uerecundia discipuli, cum non eum palam tradidit persecutoribus, sed per signum osculi.  Suscipit autem Dominus osculum traditoris, non quo simulare nos doceat, sed ne proditionem fugere uideatur, simul et illud Dauidicum complens: Cum his qui oderunt pacem eram pacificus .

Dixitque illi iehsu: Amice, ad quid uenisti? Tunc accesserunt et manus iniecerunt in Iesum, et tenuerunt eum.  uerbum amici est intelligendum, uel certe iuxta illud quod supra legimus: Amice, quomodo huc intrasti non habens uestem nuptialem?

Et ecce unus ex his qui erant cum Iesu extendens manum exemit gladium suum, et percussit seruum  principis sacerdotum, et amputauit auriculam eius.  Petrus hoc fecit ut Ioannes euangelista declarat, eodem nimirum mentis ardore quo cetera fecerat. Sciebat enim quomodo Phinees puniendo sacrilegos mercedem iustitie et sacerdotii perennis acceperat . Lucas autem addit, quod Dominus tangens auriculam serui sanauerit eum. Nunquam ergo pietatis sue Dominus obliuiscitur, qui et hostes suos non patitur uulnerari. Illi iusto mortem inferunt, ipse persecutorum uulnera sanat.  Iuxta allegoriam uero seruus est populus Iudeorum principibus sacerdotum indebito mancipatus obsequio, adeo ut eorum suasu Barabbam dimitti, Iesum uero, quem paulo ante Hosanna concinentes filium Dauid regemque clamabant, peterent crucifigi. Qui  in Domini passione dexteram auriculam, id est, spiritalem legis intelligentiam perdidit, sinistra tantum hoc est utilitate littere contentus: que uidelicet auris Petri gladio deciditur, non quod ille sensum intelligendi audientibus tollat, sed diuino ablatum iudicio negligentibus pandat. uerum eadem dextra auris in his qui ex eodem populo credere maluerunt, diuine dignatione pietatis pristino est restituta officio. Aliter, auris pro Domino amputata et a Domino sanata significat auditum ablata uetustate renouatum, ut sit in nouitate spiritus et non in uetustate littere. Quod cui prestitum fuerit a Christo, prestabitur et regnare cum Christo. Unde bene et Malchus, quo nomine seruus ille uecabatur, rex siue regnaturus  interpretatur. Quod autem seruus inuentus est, et hoc pertinet ad illam uetustatem, que in seruitutem generat, quod est Agar . Sed cum accessisset sanitas, figurata est et libertas.

Tunc ait illi iehsu: Conuerte gladium tuum in locum suum.  Ac si dixisset: Cesset uindicta, remissio largiatur. Oportuit enim ut auctor gratie populum euangelicum suo exemplo patientiam doceret, et potius ad sustinendum fortiter aduersa instrueret, quam ad uindicandum prouocaret. Sic et Paulus dicit: Non uos defendentes, karissimi, sed date locum ire: scriptum est enim: Mihi uindictam, ego retribuam dicit Dominus . Unde et e contrario subditur.

Omnes enim qui acceperunt gladium gladio peribunt.  Hoc est, omnes qui semetipsos uice talionis ulcisci in presenti desiderant, non merentur a Domino ulcisci, sed penam sibi damnationis amplificant. In aliis enim exemplaribus legitur: Omnes qui percusserint gladio, gladio morientur.  Quam multi gladio percutiunt nec tamen in gladio moriuntur? sicut neque ipse Petrus. Sed ne istum dicere uenia peccatorum talem euasisse penam quis potest? Quanquam nichil absurdius, quam ut maiorem putet gladio penam esse potuisse que Petro non accidit, quam crucis que accidit. Quid tamen de latronibus dicturus est qui cum Domino crucifixi sunt? Quia et ille qui meruit ueniam, posteaquam crucifixus est meruit, et alter omnino non meruit. An forte omnes quos occiderant crucifixerant, et propterea autem  ipsi etiam pati meruerant? Ridiculum est hoc putare. Quid ergo aliud dictum est, Omnis enim qui gladio percusserit gladio morietur? nisi quia ipso peccato anima moritur quodcunque commisit.

An putas quia non possum rogare Patrem meum, et exhibebit mihi plus quam duodecim legiones angelorum?  Ac si patenter dicat: Non indigeo duodecim apostolorum auxilio, etiamsi omnes me defenderent, qui possum habere duodecim legiones angelici exercitus. Una quippe legio apud ueteres sex millibus complebatur hominum. Sed pro breuitate temporis numerum non occurrimus explicare. Typum tantum dixisse sufficiat, septuaginta duo millia angelorum, in quot gentes lingua hominum diuisa est, de duodecim legionibus fieri: in quo latenter  innuitur quod non magnopere curandum sit, neque uerendum apostolis si contra Saluatorem consurgant omnes nationes gentium, cum multo fortiores habeat ipse exercitus angelorum. Aliter autem significat hic numerus omne genus hominum, cum Romano imperio, aduersus sceleratam gentem Iudeorum certaturum. Hi sunt angeli Dei qui Dei exercuerunt iudicium, quando post suam resurrectionem anno quadragesimo secundo, ut ecclesiastica testatur Historia, cum uespasiano et Tito ducibus Romanorum missis exercitibus gentium quos hoc loco angelos Dominus uoluit nominare, perdidit homicidas illos, et ciuitatem illorum succendit. His uerbis adiungi potest, quod illum eo loco Ioannes dixisse commemorat,  Calicem quem dedit mihi Pater, non uis ut bibam illum? Tunc, sicut Lucas narrat, tetigit auriculam illius qui percussus fuerat, et sanauit eum. Sequens ergo sententia qua dicitur:

Quomodo ergo implebuntur Scripture, quia sic oportet fieri? promptum ad patiendum demonstrat animum quod frustra prophete cecinerint, nisi Dominus eos uera dixisse passione sua asseruerit.

In illa hora iehsu dixit turbis: Tanquam ad latronem uenistis cum gladiis et fustibus comprehendere me, quotidie apud uos sedebam docens in templo, et non me tenuistis. Stultum est, inquit, eum cum gladiis et fustibus querere, qui ultro se uestris tradat manibus. Et in nocte quasi latitantem et uestros oculos declinantem, per proditorem inuestigare, qui  quotidie in templo doceat. Sed ideo aduersum me in tenebris congregamini, quia potestas uestra in tenebris est.

Hoc autem totum factum est, ut implerentur scripture prophetarum. Que sunt ergo scripture prophetarum? uidelicet iste: Foderunt manus meas, et pedes meos . Et alibi: Sicut ouis ad uictimam ductus est . Et in alio loco: Ab iniquitatibus populi mei ductus est ad mortem, et his similia.

Tunc discipuli omnes, relicto eo, fugerunt.  Impletur sermo Domini, qui dixerat quod omnes discipuli scandalizarentur in illo in ipsa nocte. Nam etsi turba permittente ad petitionem Domini fugerunt, ut Ioannes scribit, pauorem tamen ac timiditatem sue mentis ostendebant, quod ad fuge presidium  promptiores, quam fiducia patiendi cum Domino exstiterant. Mystice autem sicut Petrus qui culpam negationis penitentie lacrymis abluit et confessione Dominici amoris funditus exstirpauit, recuperationem eorum ostendit, qui in martyrio labuntur, ita ceteri discipuli qui articulum comprehensionis fugiendo preuenerant, cautelam fugiendi docent eos qui se minus idoneos ad toleranda supplicia sentiunt. Quibus tutius est multo presidia latebrarum petere, quam se discrimini certaminum exponere. Ita etiam ille adolescens de quo Marcus refert, quod reiecta sindone nudus profugerit ab impiis, illorum et opus designat et animum, qui ut securiores ab incursibus hostium fiant, quidquid in hoc mundo possidere uidentur abiiciunt, ac mundi potius Domino  famulari quam adherendo mundi rebus materiam tentandi atque a Deo reuocandi aduersariis, dare didicerunt. Iuxta exemplum beati Ioseph, qui relicto in manibus adultere pallio, foras exsiluit, malens Deo nudus quam indutus cupiditatibus mundi, meretrici seruire .

[uIII.] At illi tenentes Iesum, duxerunt ad Caipham principem sacerdotum ubi scribe et seniores conuenerant. Ductus est autem iehsu, ut Ioannes ostendit , ad Annam primum, qui erat socer Caiphe. Deinde Annas misit eum uinctum ad Caipham, qui, sicut predictus Ioannes euangelista scribit, erat pontifex anni illius. De quo consentanea testatur Iosephus, quod pontificatum unius anni tantum  sibi absque merito dignitatis emerit pretio ab Herode, principe Romano. Non ergo mirum est si iniquus pontifex inique iudicat.

Petrus autem sequebatur eum a longe usque in atrium principis sacerdotum. Merito a longe sequebatur qui iam proximus erat negaturo. Neque enim negare posset si Christo proximus adhesisset. uerum in hoc maxima nobis est admiratione uenerandus quod Dominum non reliquit etiam cum timeret. Quod enim timet nature est, quod sequitur deuotionis, quod negat obreptionis, quod penitet fidei.  Aliter, quod ad passionem euntem Dominum a longe sequitur Petrus, significabat Ecclesiam secuturam quidem, hoc est imitaturam passiones Domini, sed longe differenter. Ecclesia enim pro se patitur, at  ille pro Ecclesia.

Et ingressus intro sedebat cum ministris ut uideret finem. Quomodo autem Petrus in atrium pontificis ingredi posset, Ioannes manifestat dicens: Sequebatur autem Iesum Simon Petrus, et alius discipulus: Discipulus autem ille notus erat pontifici, et simul introiuit cum Iesu in atrium pontificis; Petrus uero stabat ad ostium foris. Exiuit ergo discipulus ille qui erat notus pontifici, et dixit ostiarie, et introduxit Petrum. Ingressus autem sic Petrus sedebat cum ministris iuxta ignem se calefaciens, exspectabatque ut uideret finem. uidelicet uel amore discipuli, uel humana curiositate scire cupiens quid iudicaret de Domino pontifex, utrum eum neci addiceret, an flagellis cesum dimitteret. Et in hoc diuersitas ceterorum  apostolorum et Petri. Illi fugiunt, iste quanquam procul tamen sequitur Saluatorem.

Princeps autem sacerdotum et omne concilium querebant falsum testimonium contra Iesum, ut eum morti traderent, et non inuenerunt, cum multi falsi testes accessissent.  Non enim erant, ut Marcus testatur, conuenientia sibi testimonia. Hic quoque impletur illud Psalmographi, quo dicit: Astiterunt reges terre, et principes conuenerunt in unum aduersus Dominum, et aduersus Christum eius . Scrutati sunt iniquitatem, defecerunt scrutantes scrutinio, sagitte paruulorum facte sunt plage eorum . Bene etiam conuenit nomen pontificis actionis sue strenuitati. Interpretatur enim Caiphas inuestigator, uel sagax, siue uomens ore. Sagax enim fuit  ad prosequendam et ad explendam doli sui nequitiam, sed impudens ad proferendum mendacium et ad petendum homicidium.

Nouissime autem uenerunt duo falsi testes, et dixerunt: Hic dixit: Possum destruere templum Dei et post triduum reedificare illud. Quomodo falsi testes sunt, si ea dicunt que Dominum dixisse legimus? Sed falsus testis est qui non eodem sensu dicta intelligit quo dicuntur. Dominus enim dixerat de templo corporis sui, sed et in ipsis uerbis calumniantur, et paucis additis uel mutatis quasi iustam calumniam accusant. Saluator dixerat: Soluite templum hoc : Isti commutant et aiunt: Ego dissoluam templum hoc manufactum. uos, inquit, soluite, non  ego: quia illicitum est ut ipsi nobis inferamus mortem. Deinde illi uertunt: Et post triduum aliud manufactum edificabo, ut proprie de templo Iudaico dixisse uideatur. Dominus autem ut ostenderet animal uiuum et spirans templum dixerat: Et ego in triduo suscitabo illud. Aliud est edificare, aliud suscitare.

Et surgens princeps sacerdotum ait illi: Nihil respondes ad ea que isti aduersum te testificantur? iehsu autem tacebat. Ira preceps et impatiens, non inueniens calumnie locum, excutit de solio pontificem ut insaniam mentis motu corporis demonstraret. Quanto iehsu tacebat ad indignos responsione sua falsos testes et sacerdotes impios, tanto magis pontifex furore superatus eum ad respondendum prouocat,  ut ex qualibet occasione sermonis locum inueniat accusandi. Nihilominus iehsu tacet. Sciebat enim quasi Deus quidquid respondisset torquendum ad calumniam.

Et princeps sacerdotum ait illi: Adiuro te per Deum uiuum ut dicas nobis si tu es Christus Filius Dei. Quid adiuras, impiissime sacerdotum? ut accuses, an ut credas? Si ut accuses, arguunt te alii condemnare tacentem. Si ut credas, quare confitenti credere noluisti?

Dicit illi iehsu: Tu dixisti.  Aduersus Pilatum et aduersus Caipham similis est responsio, ut propria sententia condemnentur. Notandum autem quod hic ubi Mattheus habet, Tu dixisti, Marcus posuit, Ego sum, ut uidelicet ostenderet tantum ualere, quod  ei dicit iehsu Tu dixisti, quantum si diceret, Ego sum.

uerumtamen dico uobis, amodo uidebitis filium hominis sedentem a dextris uirtutis Dei, et uenientem in nubibus celi. Si ergo tibi in Christo, o Iudea pagana et heretica, contemptus infirmitas, crux contumelia est, uide quia per hec filius hominis ad dexteram Dei Patris sessurus, et ex partu uirginis homo natus in sua cum celi nubibus est maiestate uenturus. Unde et Apostolus cum crucis abiecta descripsisset dicens: Quia humiliauit semetipsum factus obediens usque ad mortem, mortem autem crucis, adiunxit atque ait: Propter quod et Deus illum exaltauit et donauit illi nomen quod est super omne nomen, ut in nomine Iesu omne genu flectatur celestium, terrestrium, et infernorum, et omnis lingua confiteatur  quia iehsu Christus in gloria est Dei Patris .

Tunc princeps sacerdotum scidit uestimenta sua dicens: Blasphemauit, quid adhuc egemus testibus? Ecce nunc audistis blasphemiam: quid uobis uidetur?  Quem de solio sacerdotali furor excesserat, eadem rabies ad scindendas uestes prouocat. Scindit uestimenta sua, ut ostendat Iudeos sacerdotalem gloriam perdidisse, et uacuam sedem habere pontifices. Sed et consuetudinis Iudaice est, cum aliquid blasphemie, et quasi contra Deum audierint scindere uestimenta sua. Quod Paulum quoque et Barnabam quando in Lycaonia deorum cultu honorabantur, fecisse legimus . Herodes autem quia non dedit honorem Deo, sed acquieuit immoderato  fauori populi, statim ab angelo percussus est  Altiori autem mysterio est factum ut in passione Domini pontifex Iudeorum sua ipsius uestimenta disciderit. Cum tunica Domini nec ab ipsis qui eum crucifixere militibus scindi potuerit. Figurabatur enim quod sacerdotium Iudeorum pro sceleribus ipsorum pontificum esset scindendum, et a sue statu integritatis omnimode soluendum. Soliditas uero sancte uniuersalis Ecclesie, que uestis sui Redemptoris solet appellari, nunquam ualeat disrumpi. Quin potius et si Iudei, si gentiles, si heretici, si mali catholici humilitatem Domini Saluatoris contemnant, eius tamen usque ad consummationem in illis, quos sors electionis inuenerit inuiolata sit permansura castitas.

 At illi respondentes dixerunt: Reus est mortis. Quia blasphemum putauerunt ideo illum morti addixerunt. Sed cum legis precepta se consummare arbitrati sunt, contra legem egerunt, dicente Domino, Innocentem, et iustum non interficies . Non enim iudicium obseruauerunt, sed exeruerunt inuidiam.

Tunc exspuerunt in faciem eius et colaphis eum ceciderunt. Ut compleretur quod scriptum est: Dedi maxillas meas alapis, et faciem meam non auerti a confusione sputorum .

Alii autem palmas in faciem ei dederunt, dicentes: Prophetiza nobis, Christe, quis est qui te percussit? Qui tunc cesus est colaphis siue alapis Iudeorum, ceditur etiam nunc blasphemiis falsorum Christianorum.  Qui tunc consputus est saliuis infidelium, nunc usque uesanis nomine tenus fidelium exhonoratur atque irritatur opprobriis. uelauerunt autem faciem eius, secundum quod Marcus Iudeos tunc fecisse commemorat, non ut eorum scelera non uideat, sed ut a seipsis, sicut quondam Moysi ferunt, gratiam cognitionis eius abscondant. Si enim crederent Moysi, crederent forsitan et Domino . Quod uelamentum usque hodie manet super cor eorum non reuelatum, nobis autem in Christum credentibus ablatum est. Neque enim frustra eo moriente uelum templi scissum est medium, et ea que toto legis tempore latuerant, et abscondita carnali Isrel fuerant, Noui Testamenti cultoribus sunt patefacta sancta sanctorum arcana. Quod uero dicunt ei,  Prophetiza, quis est qui te percussit? quasi in contumeliam faciunt eius, qui se a populis prophetam uoluerit haberi, sed ipso dispensante patitur omnia pro nobis, ut sicut Petrus hortatur, Christo in carne passo nos eadem cogitatione armemur , atque ad toleranda pro nomine eius irrisionum opprobria preparemur.  Aliter, illud quod dictum est: Spuerunt in faciem eius, significat eos qui eius presentie gratiam respuunt. Item tanquam colaphis eum cedunt qui ei honores suos preferunt. Palmas in faciem ei dant, qui perfidia cecati eum non uenisse affirmant, tanquam presentiam eius exterminantes et repellentes. Error hereticorum de Christo tribus generibus terminatur: aut enim de  diuinitate, aut de humanitate, aut de utroque falluntur.

Petrus uero sedebat foris in atrio. Foris sedebat ut uideret exitum rei, et non appropinquabat Iesu, ne ministris aliqua suspicio nasceretur.

Et accessit una ancilla ad eum dicens: Et tu cum Iesu Galileo eras. Quid sibi uult quod prima eum prodit ancilla, cum uiri utique magis eum potuerint recognoscere, nisi ut et iste sexus peccasse in necem Domini uideretur, et iste sexus redimeretur per passionem Domini. Et ideo mulier resurrectionis prima accipit mysterium et mandata custodit, ut ueterem preuaricationis aboleret errorem.

At ille negauit coram omnibus dicens: Nescio quid dicis.  Palam coram omnibus negauit, quia se  manifestari expauit. Dictum ipsum se nescire respondit, quia pro Saluatore adhuc mori noluit.

Exeunte autem illo ianuam. Hic Marcus adimplet, quod Mattheus breuitatis causa dicere omisit: Exiit foras, inquit, ante atrium, et gallus cantauit. Cum ergo semel negasset Petrus, exiit foras, et mox gallus cantauit. Quo reuerso iterum in atrium, fit quod sequitur:

uidit eum alia ancilla, et ait his qui erant ibi: Et hic erat cum Iesu Nazareno. In secunda ergo negatione a duobus compellatus est, et ab ancilla scilicet quam commemorat Mattheus et Marcus, et ab alio quodam quem commemorat Lucas, qui ita ait: Et post pusillum alius eum uidens dixit: Et tu de illis es. In hoc ergo spatio, de quo Lucas dicit: Et post  pusillum, Petrus post primam negationem exiuit, et gallus cantauit; iamque redierat ut, quemadmodum dicit Ioannes, ad focum stans iterum negaret: Erat, inquit, Simon Petrus stans et calefaciens se. Dixerunt ergo ei: Nunquid et tu ex discipulis eius es? et reliqua. Hoc igitur loco inuenimus et non ante ianuam sed focum stantem secundo negasse Petrum. Quod fieri non posset nisi iam redisset, posteaquam foras exierat. Et foris eum uidit, id est, cum resurgeret ut exiret, ancilla aduertit eum. Et dixit his qui erant ibi, id est, qui simul aderant ad ignem intus in atrio: Et hic erat cum Iesu Nazareno. Ille autem qui foras exierat, hoc audito rediens iurauit illis contranitentibus quod non nouisset hominem. Unde et Mattheus dicit:

 Et iterum negauit cum iuramento, quia non noui hominem.  In hac autem negatione Petri discimus non solum abnegare Christum qui dicit eum non esse Christum, sed ab illo etiam qui, cum sit, negat se esse Christianum. Dominus autem non ait Petro: Discipulum meum te negabis, sed, me negabis. Negauit ergo ipsum, cum se negauit eius esse discipulum.  Scio quosdam pio affectu erga apostolum Petrum locum hunc interpretatos, ita ut discerent Petrum non Deum negasse, sed hominem, et esse sensum, Nescio hominem, quia scio Deum. Hoc quam friuolum sit prudens lector intelligat. Sic defendunt apostolum, ut Deum mendacii reum faciant. Si enim iste non negauit, ergo mentitus est  Dominus, qui dixerat: Amen dico tibi quia hac nocte, antequam gallus cantet, ter me negabis. Cerne quod dicat, me negabis, non hominem.

Et post pusillum accesserunt qui stabant, et dixerunt Petro: uere et tu ex illis es.  Quod igitur Mattheus et Marcus dicunt, post pusillum, quantum esset hoc temporis manifestat Lucas dicendo: Et interuallo facto quasi hore unius. De hoc autem interuallo tacet Ioannes. Item quod Marcus et Mattheus non singulari, sed plurali numero enuntiant eos qui cum Petro agebant, cum Lucas unum dicat, Ioannes quoque unum eumque cognatum eius cuius abscidit Petrus auriculam, facile est intelligere, aut pluralem numerum pro singulari usitata locutione usurpasse Mattheum et Marcum, aut quod  unus maxime tanquam sciens et qui eum uiderat affirmabat. Ceteri autem secuti eius fidem, Petrum simul arguebant. Unde duos euangelistas compendio pluralem numerum posuisse, alios autem duos eum solum significare uoluisse qui precipuus in hoc erat.

Nam et loquela tua manifestum te facit.  Non quod alia lingua Galilei atque alia loquerentur Hierosolymite, qui utrique fuerunt Hebrei, sed quod unaqueque prouincia, et regio suas habendo proprietates, uernaculum loquendi sonum uitare non possit. Unde in Actibus apostolorum, cum hi quibus Spiritus sanctus insederat, omnium gentium linguis loquerentur, inter alios qui de diuerso mundi climate conuenerant etiam qui habitabant Iudeam mirantes  dixisse referuntur: Nonne ecce omnes isti qui loquuntur Galilei sunt? et quomodo nos audiuimus unusquisque linguam nostram in qua nati sumus? .

Tunc cepit detestari et iurare quia non nosset hominem.  Quam noxia prauorum hominum colloquia, que cegerunt Petrum apostolum inter infideles negare Dominum, uel hominem se nosse, quem inter condiscipulos iam Dei Filium fuerat confessus.  Nota quod primum respondet: Nescio quid dicis. Secundo cum iuramento negat se nosse hominem. Tertio tunc cepit detestari, et iurare quod non nouisset hominem. Perseuerare enim in peccato incrementum scelerum confert. Quia qui modica spernit incidit in maiora .

Et continuo gallus cantauit.  Galli autem  cantum post tertiam negationem Petri secundum esse intelligimus, sicut Marcus expressit. Solet Scriptura sacra sepe meritum causarum per statum designare temporum. Unde Petrum qui media nocte negauit ad galli cantum penituit. Qui etiam post resurrectionem diurna sub luce Dominum, quem ter negauerat, tertio se amare professus est: quia nimirum quod in tenebris obliuionis errauit et sperate iam lucis rememoratione correxit, et eiusdem uere lucis adepta presentia, plene totum quidquid nutauerat erexit. Hunc opinor gallum aliquem doctorum intelligendum, qui nos iacentes excitans, et somnolentos increpans, dicat: Euigilate, iusti, et nolite peccare . Quod enim Petrus ante primum  gallicinium negauit illos, significat qui Christum ante resurrectionem Deum esse non putauerunt eius morte turbati. Quod uero bis ante secundum galli cantum negauit, illos significasse credendum est, qui nunc in illo, uel secundum hominem uel secundum Deum in utraque substantia errant, et ideo ueritatem negant. Primus enim galli cantus intelligitur capitis resurrectio, id est, ipsius Domini; secundus autem item ipsius Domini, sed in corpore Ecclesie uniuerse.

Et recordatus est Petrus uerbi Iesu quod dixerat: Quia priusquam gallus cantet, ter me negabis.  In alio Euangelio legimus quia post negationem Petri et cantum galli, respexerit Saluator Petrum, et intuitu suo eum ad amaras lacrymas prouocarit  . Nec fieri poterat ut in negationis tenebris permaneret, quem lux respexerat mundi. Mihi uidetur illa respectio diuinitus facta, ut ei ueniret in mentem quoties iam negasset, et quid ei Dominus predixisset, atque ita misericorditer Domino respiciente peniteret eum, et salubriter fleret: sicut quotidie dicimus: Domine, respice me. Et respexit eum Dominus, qui de aliquo periculo, uel labore, diuina misericordia liberatus est. Et sicut dictum est: Respice, et, Exaudi me, et, Conuertere, Domine, libera animam meam , ita dictum arbitror: Conuersus Dominus respexit Petrum, et recordatus est Petrus uerbi Domini.

Et egressus foras, fleuit amare.  Respiciente Domino Petrus ad cor reuersus, maculam negationis  lacrymis penitentie tergit. Quia non solum cum agitur penitentia, uerum etiam ut agatur Dei misericordia necessaria est. Respicere namque eius misereri est. Unde Psalmista: Usquequo, inquit, exaltabitur inimicus meus, super me: Respice, et exaudi me, Domine Deus meus , id est, miserere et adiuua. Quam nociua sane alloquia perfidorum Petrus inter Iudeos uel hominem se nosse negauit, quem inter condiscipulos Dei Filium confessus erat. Sed nec in atrio Caiphe retentus poterat agere penitentiam. Egreditur foras, ut ab impiorum concilio secretus, pauide negationis sordes liberis fletibus abluat. Ob hoc sicut apparet hesitare permissus, ut in Ecclesie principe remedium penitentie conderetur, et nemo auderet de sua uirtute  confidere, quando mutabilitatis periculum nec beatus Petrus potuisset euadere. Dominus autem iehsu qui intra pontificale concilium solo corpore tenebatur, trepidationem discipuli foris positi, diuino uidit intuitu et pauentis animum mox ut respexit, erexit, et in fletus penitudinis incitauit.



CAPUT XXuII. iehsu Pilato traditur, Iudas laqueo perit, et de tota Christi Domini passione.

[I.] Mane autem facto consilium inierunt principes sacerdotum et seniores populi aduersus Iesum, ut eum morti traderent.  Mattheus et Marcus contexerunt narrationem in his que cum Domino acta sunt usque ad mane, sed postea redierunt ad narrandam  Petri negationem. Qua terminata redierunt iterum ad mane ut inde cetera contexerent, quousque perducerent que cum Domino acta erant. Mane ergo facto concilium nequam inierunt Iudei aduersus Iesum, ut eum morti traderent. Unde se beatus uir abstinuit de quo scriptum est: Beatus uir qui non abiit in consilio impiorum et in uia peccatorum non stetit, et in cathedra pestilentie non sedit .

Et uinctum adduxerunt eum, et tradiderunt Pontio Pilato presidi.  Non solum ad Pilatum, sed etiam ad Herodem ductus est, ut uterque Domino illuderet. Et cerne sollicitudinem sacerdotum: in malo tota nocte uigilauerunt, ut homicidium facerent, et uinctum tradiderunt Pilato. Habebant enim hunc morem, ut quem adiudicassent morti, ligatum  iudici traderent.  Attamen notandum quod non tunc primum ligauerunt eum, sed mox comprehensum nocte in horto, ut Ioannes declarat, ligauerunt, et sic adduxerunt eum ad Annam primum.

Tunc uidens Iudas qui eum tradidit quod damnatus esset, penitentia ductus retulit triginta argenteos principibus sacerdotum et seniorum, dicens: Peccaui tradens sanguinem iustum.  Auaritie magnitudinem impietatis pondus exclusit. uidens Iudas Dominum adiudicatum morti pretium retulit sacerdotibus, quasi in potestate sua esset persecutorum mutare sententiam. Itaque licet mutauerit uoluntatem suam, tamen uoluntatis prime exitum non mutauit. Si autem peccauit ille qui tradidit sanguinem iustum, quanto magis peccauerunt, qui redemerant  sanguinem iustum, et offerendo pretium ad proditionem discipulum prouocauerant? Qui diuersas naturas conantur introducere, et dicunt Iudam proditorem male fuisse nature, nec electionem apostolatus potuisse seruare, respondeant quomodo mala natura egerit penitentiam.

At illi dixerunt: Quid ad nos? Tu uideris.  Quid ad nos, inquiunt, pertinet pretium acceptum? Tu illud probaueras, tu fac inde quod uolueris.  Nihil quidem nefando proditori profuit egisse penitentiam, per quam scelus corrigere non potuit. Si quando sic frater peccat in fratrem, ut ei non dare ualeat quod peccauit potest ei dimitti: si autem permanent opera, frustra uoce assumitur penitentia. Hoc est quod in psalmo de eodem infelicissimo  Iuda dicitur: Et oratio eius fiat in peccatum , ut non solum emendare non quiuerit proditionis nefas, sed ad prius scelus, etiam proprii homicidii crimen addiderit. Tale quid et Apostolus in secunda ad Corinthios Epistola loquitur: Ne abundantiori tristitia absorbeatur frater .

Et proiectis argenteis in templo, recessit; et abiens laqueo se suspendit.  Sicut penitentia Iude infructuosa fuit, sic et oblatio reprobabilis; nichil enim illi profuit argentum proiectum in templo, cum illum non absoluit a reatu, sed magis fecit noxium: scriptum est enim, Oblatio impiorum abominabilis Domino que offertur ex scelere . Abiens  quoque laqueo se suspendit, ut se ostenderet celo terreque perosum; de quo peta conuenienter canens ait:

Infelicem animam laqueo suspendit ab alto:
Lenior ira quidem tanto pro crimine culpe,
Cunctorum cui nulla foret par pena malorum
Exitus hic mortis, tamen et sublime cadauer
Ostendit populis, quanto de culmine lapsus
Pridem discipulus, qui nunc reus alta relinquens
Sidera, tartareum descendit ad usque profundum.

Principes autem Sacerdotum acceptis triginta argenteis dixerunt: Non licet eos in corbonam mittere quia pretium sanguinis est.  uere culicem liquantes, et camelum glutientes. Si enim ideo non mittunt pecuniam in corbonam, id est, in gazophylacium et dona Dei, quia pretium sanguinis est, cur ipse sanguis funditur?

 Consilio autem inito, emerunt ex illis agrum figuli, in sepulturam peregrinorum.  Magnum hoc est prophetie sacramentum, et in factis iniquitatis miraculi plena meditatio. Figuli opus est de luto uasa formare cuius in manu sit ex luto eodem, uas aut ad ipsum opus, aut pulchrius reformare. Agrum autem seculum nuncupari, ipsius Domini nostri uerbis continetur. Christi ergo pretio seculum emitur, id est, uniuersitas eius acquiritur in sepulturam peregrinorum atque inopum deputatur. Nihil hinc pertinet ad Isrel, et totus hic seculi empti usus alienus est, his uidelicet qui in pretio sanguinis Christi sepeliuntur, quo uniuersa sunt empta: omnia enim a Patre accepit que in celis et in terra sunt. Et ideo hic ager figuli est, quia Dei omnia sunt cuius in manu  sit nos ut uelit tanquam reformare. In hoc igitur agro Christo commortui et sepulti, huius peregrinationis nostre eternam requiem sortiemur.

Propter hoc uocatus est ager ille Haceldemac, hoc est ager sanguinis usque in hodiernum diem. Illi quidem fecerunt alia uoluntate, ut eternum impietatis sue relinquerent ex agri emptione monumentum. Ceterum nos qui peregrini eramus a lege et prophetis, praua eorum studia suscepimus in salutem et in pretio sanguinis eius requiescimus. Figuli autem ager appellatur, quia figulus noster est Christus, ut supra ostendimus.

Tunc impletum est quod dictum est per Ieremiam prophetam, dicentem: Et acceperunt triginta argenteos, pretium appretiati, quem appretiauerunt a filiis  Isrel, et dederunt eos in agrum figuli, sicut constituit mihi Dominus. Hoc testimonium in Ieremia non inuenitur, in Zacaria uero, qui pene ultimus duodecim prophetarum est, quedam similitudo fertur . Et quanquam sensus non multum discrepet, tamen et ordo et uerba diuersa sunt.  Si quis autem mouetur, quod hoc testimonium non inuenitur in scriptura Ieremie prophete, et ideo putat fidei euangeliste aliquid derogandum, primo nouerit non omnes codices Euangeliorum habere quod per Ieremiam dictum sit, sed tantummodo per prophetam. Possemus ergo dicere his potius codicibus esse credendum, qui Ieremie nomen non habent. Dictum est enim hoc per prophetam, sed Zacariam.  Unde putatur esse codices mendosos qui habent Ieremie nomen, quia uel Zacarie habere debuerunt, uel nullius sicut quidam, sed tantum per prophetam dicentem, qui utique intelligitur Zacarias. Sed utatur ista defensione cui placet; mihi autem cur non placeat, hec causa est: quia et plures codices habent Ieremie nomen, et qui diligentius in Grecis exemplaribus Euangelium considerauerunt, in antiquioribus Grecis ita se perhibent inuenisse, et nulla fuit causa cur adderetur hoc nomen, ut mendositas fieret. Cur autem de nonnullis codicibus tolleretur, fuit utique causa, ut hoc audax imperitia faceret, cum turbaretur questione quod hoc testimonium apud Ieremiam non inueniret. Quid ergo intelligendum est, nisi hoc actum esse secretiore consilio  prouidentie Dei, qua mentes euangelistarum sunt gubernate? Potuit enim fieri ut animo Matthei Euangelium conscribentis, pro Zacaria Ieremias occurreret ut fieri solet. Quod tamen sine ulla dubitatione emendaret, saltem ab aliis admonitus, qui ipso adhuc in carne uiuente hoc legere potuerunt, nisi cogitaret recordationi sue, que Spiritu sancto regebatur, non frustra occurrisse aliud pro alio nomen prophete, nisi quia Dominus hoc scribi constituit. Cur autem ita constituerit Dominus, prima illa causa utilissima debet facillime cogitari, etiam sic esse insinuatum, ita omnes sanctos prophetas uno spiritu locutos, mirabili inter se consensione constare, ut hoc multo amplius sic, quam si omnium omnia prophetarum uno unius ore dicerentur.  Et ideo indubitanter accipi debere quecunque per eos Spiritus sanctus dixit, singula esse omnium, et omnia singulorum. Cum igitur et que dicta sunt per Ieremiam, tam sint Zacarie quam Ieremie, et que dicta sunt per Zacariam, tam sint Ieremie quam Zacarie, quid opus erat ut emendaret Mattheus, cum aliud pro alio sibi nomen occurrens a se scriptum relegisset, et non potius sequens auctoritatem Spiritus sancti, a quo mentem suam regi plus nobis ille utique sentiebat, ita hoc scriptum relinqueret, sicut etiam admonendo constituerat ei Dominus, ad informandos nos tantam uerborum suorum inter prophetas esse concordiam, ut non absurde, imo congruentissime etiam Ieremie deputaremus quod per Zacariam dictum reperiremus?  Si enim hodie quisquam uolens alicuius uerba dictare, indicat nomen alterius a quo dicta sint, qui tamen amicissimus et familiaritate coniunctissimus illi cuius uerba dicere uoluit; et continuo recordatus alium pro alio se dixisse, ita se colligat et corrigat, ut tamen dicat: Bene dixi; quid aliud intuens, nisi tantam inter ambos esse concordiam, inter illum scilicet cuius uerba dicere uoluit, et alium cuius ei nomen pro illius nomine occurrit, ut tale sit hoc istum dixisse, quale si ille dixisset? quanto magis hoc de prophetis sanctis intelligendum et maxime commendandum fuit, ut omnium libros tanquam unius unum librum acciperemus, in quo nulla rerum discrepantia crederetur, sicut nulla inueniretur, et  in quo maior esset constantia ueritatis, quam si omnia illa unus homo quamlibet doctissimus loqueretur. Quod ergo hinc argumentum sumere conantur uel infideles uel imperiti homines, quasi ad ostendendam dissonantiam sanctorum euangelistarum, hoc potius debent assumere fideles, et docti ad ostendendam unitatem sanctorum etiam prophetarum. Est alia causa cur hoc nomen Ieremie in testimonio Zacarie sic permanere permissum, uel potius Spiritus sancti auctoritate preceptum sit. Est apud Ieremiam, quod emerit agrum a filiis fratris sui, et dederit ei argentum, non quidem sub hoc nomine pretii quod positum est apud Zacariam, triginta argenteis, uerumtamen agri emptio non est apud Zacariam. Quod autem prophetiam de triginta argenteis  ad hoc interpretatus sit euangelista, quod modo de Domino completum est, ut hoc esset eius pretium, manifestum est. Sed ad hoc pertinere etiam illud de agro empto, quod Ieremias dicit, hinc potuit mystice significari, ut non id Zacarie nomen poneretur, qui dixit triginta argenteis, sed Ieremie, qui dixit de agro empto: ut lecto Euangelio atque inuento nomine Ieremie, lecto autem Ieremia, et non inuento testimonio de triginta argenteis, inuento tamen agro empto, admoneatur lector utrumque conferre, et inde sensum enucleare prophetie, quomodo pertineat ad hoc quod in Domino impletum est. Nam illud quod subiecit huic testimonio Mattheus cum ait: Quem appretiauerunt filii Isrel, et dederunt eos in agrum figuli, sicut constituit mihi  Dominus, nec apud Zacariam, nec apud Ieremiam reperitur. Unde magis ex persona ipsius euangeliste accipiendum est eleganter et mystice insertum, quia et hoc ex Domini reuelatione cognouerit ad hanc rem, que de Christi pretio facta est, huiusmodi pertinere prophetiam. Liber quippe empti agri apud Ieremiam iubetur mitti in uas fictile, et emitur hic de pretio Domini ager figuli, et hoc ad sepulturam peregrinorum, tanquam ad permansionem quietis eorum cum in hoc seculo peregrinantur, consepelientur Christo per baptismum. Nam et illam emptionem agri hoc significare, ait Ieremias: Dicit Dominus: Quia erit permansio captiuitati liberatorum in illa terra. Sequitur Mattheus, et dicit:

iehsu autem stetit ante presidem, et interrogauit  eum preses dicens: Tu es rex Iudeorum? Hunc locum manifestius in Luca reperimus explanatum. Ait enim sic: Et surgens omnis multitudo eorum duxerunt illum ad Pilatum. Ceperunt autem accusare illum dicentes: Hunc inuenimus subuertentem gentem nostram, et prohibentem tributa dare Cesari, et dicentem se Christum regem esse. Et notandum quod duobus secundum Lucam Domino obiectis, uidelicet quod et tributa Cesari dare prohiberet, et se Christum regem diceret, Pilatus uero de uno regni uerbo interrogandum putauit. Potuit enim fieri ut illud Domini iudicium, quod ait: Reddite Cesari que Cesaris sunt, et que Dei sunt Deo, etiam Pilatum audisse contigerit. Ideoque causam hanc,  quasi apertum inuidorum mendacium nichili pendens, solum hoc quod nesciebat quesitum dignum duxerit.  Arguuntur impietatis Iudei, quod accusantes Saluatorem ne falso quidem aliquid uerisimile quod ei obiicere possint inueniunt; et ideo sicut Marcus dicit, conuenientia eorum testimonia non erant.

Dicit ei iehsu: Tu dicis. Eodem uerbo presidi, quo et principibus sacerdotum respondet, ut propria sententia condemnentur. Sicque ipse sermonem suum temperat, ut et uerum dicat, et sermo eius calumnie non pateat. Sed aliquantum diuersus sermo est, qui fuerat ad sacerdotem. Illi enim querenti an ipse Christus esset, dixerat: Tu dixisti.  Hoc ideo quia lex omnis uenturum Christum predicauerat,  respondetur tanquam de preteritis sacerdoti, quia semper uenturum Christum ex lege ipse dixisset. Huic uero legis ignaro interroganti an ipse esset rex Iudeorum dicitur: Tu dicis, quia per fidem presentis confessionis salus gentium est. Et quod hoc de se, ille qui antea ignorabat loquatur, quod hi negant qui antea loquebantur.

Et cum accusaretur a principibus sacerdotum et senioribus nichil respondit.  uerum ut nobis patientie prebeat exemplum, sicut ante uerberatus, sic et modo accusatus silet ac reticet. Et attende quod Pilato, qui inuitus ferebat sententiam, aliqua in parte responderit. Sacerdotibus autem et principibus respondere noluerit, indignosque suo sermone iudicarit.

 Tunc dicit illi Pilatus: Non audis quanta aduersum te dicunt testimonia. Et non respondit ei ad ullum uerbum, ita ut miraretur preses uehementer. Ethnicus quidem est, qui condemnat Iesum, sed causam refert in populum Iudeorum. uide in quantis te accusant. iehsu autem nichil respondere uoluit, ne crimen diluens, dimitteretur a preside, et crucis utilitas differretur.

Per diem autem solemnem consueuerat preses dimittere populo unum uinctum quem uoluissent.  Hanc autem dimissionem solemnem, non imperialis legis sanctione Pilatus in usu habebat, sed annua gentis, cui per talia placere gaudebat, consuetudine deuinctus.

Habebat autem tunc uinctum insignem, qui dicebatur  Barabbas. Hunc quippe uinctum Lucas refert, propter seditionem quamdam factam in ciuitate et homicidium missum in carcerem. Iste in Euangelio quod scribitur iuxta Hebreos, filius magistri eorum interpretatur.

Congregatis autem illis dixit Pilatus: Quem uultis dimittam uobis, Barabbam, an Iesum, qui dicitur Christus? Unde iam satis apparet quod id Marcus uelit ostendere, dicendo regem Iudeorum, quod Mattheus dicendo Christum: non enim dicebantur christi, nisi reges Iudeorum.

Sciebat enim quod per inuidiam tradidissent eum. Offerebat eis optionem Pilatus dimittendi utrum uellent latronem an Iesum, non dubitans Iesum potius  eligendum, sciens eum propter inuidiam traditum. Igitur causa crucis manifeste inuidia est. Que esset ipsa inuidia euangelista Ioannes declarat dicens: Ecce totus mundus post eum uadit; si dimittamus eum, sic omnes credent in eum .

Sedente autem illo pro tribunali, misit ad illum uxor eius dicens: Nihil tibi et iusto illi. Multa enim passa sum hodie per uisum propter eum. Sedente autem illo, inquit, pro tribunali, id est, in tribunali. Tribunal enim sedes est iudicum, sicut solium regum, et cathedra doctorum. Misit ad illum uxor eius dicens: Nihil tibi et iusto illi, et reliqua. In uisionibus quoque et somniis gentilis uiri uxor hoc intellexit, quod Iudei uigilantes, nec credere, neque intelligere uoluerunt.  Et nota quod gentibus  sepe a Deo somnia reuelentur, et quod in Pilato et uxore eius iustum Dominum confitentibus gentilis populi testimonium sit. In muliere autem species plebis gentilium est, que iam fidelis eum, cum quo conuersabatur, incredulum populum ad Christi fidem aduocat. Que quia ipsa multum sit passa pro Christo in eamdem gloriam futuram illum cum quo conuersabatur, insinuat. Hac enim uice, non ante, se intellexit diabolus per Christi mortem nudandum et spolia humani generis siue in mundo, siue apud tartara amissurum. Et ideo satagebat per mulierem per quam spolia mortis inuaserat, Christum eripere de manibus Iudeorum, ne per illius mortem ipse amitteret mortis imperium.

Principes autem sacerdotum et seniores persuaserunt  populis ut peterent Barabbam, Iesum uero perderent.  Hoc est quod alibi Dominus per prophetam ait: Quia egressa est iniquitas a senibus iudicibus qui uidebantur regere populum . Et item: Popule, inquit, meus, exactores tui te spoliauerunt . Ergo qui debuerunt docere plebem legem et iustitias Domini, ipsi seduxerunt eos ducentes per inuia, et non in uia, et causa fuerunt eis ruine. Respondens autem preses ait illis: Quem uultis uobis de duobus dimitti: at illi dixerunt: Barabbam. Heret Iudeis usque hodie sua petitio quam tanto labore impetrarunt. Quia enim data sibi optione, pro Iesu latronem, pro Saluatore interfectorem, pro datore uite elegerunt ademptorem, merito salutem perdiderunt et uitam. Et latrociniis sese  ac seditionibus in tantum subdiderunt, ut et patriam regnumque suum, quod plus Christo amauere, perdiderint, et hactenus eam quam uendidere siue anime seu corporis libertatem, recipere non meruerint.

Dicit illis Pilatus: Quid igitur faciam de Iesu qui dicitur Christus? Et dicunt omnes: Crucifigatur. Ait illis preses: Quid enim mali fecit? At illi magis clamabant dicentes: Crucifigatur. Multas liberandi Saluatorem occasiones dedit. Primum latronem iusto conferens, deinde inferens: Quid igitur faciam de Iesu, qui dicitur Christus? hoc est, qui rex uester est; cumque responderent, crucifigatur, non statim acquieuit iuxta suggestionem uxoris, que mandauerat: Nihil  tibi sit et iusto illi: ipse quoque respondens: Quid enim mali fecit? Hoc dicendo Pilatus absoluit Iesum. At illi magis clamabant dicentes, Crucifigatur, ut impleretur quod in uigesimo primo psalmo dixerat: Circumdederunt me canes multi, congregatio malignorum obsedit me. Et illud Ieremie: Facta est mihi hereditas mea sicut leo in silua: dederunt super me uocem suam . Isaia quoque in hac sententia congruente: Exspectaui ut facerent iudicium, fecerunt iniquitatem, et iustitiam, et ecce clamor . [Aug.] Quanta perfidorum crudelitas, que non solum occidere innocentem, sed et pessimo genere mortis occidere, hoc est, crucifigere desiderat. Pendentes enim in ligno crucifixi, clauis ad lignum pedibus manibusque confixi producta morte necabantur, et diu uidebatur  in cruce, non quia longior uita eligebatur, sed quia mors ipsa protendebatur, ne dolor citius finiretur. uerum ipse de morte pessima occidit omnem mortem; pessima enim erat non intelligentibus Iudeis, nam a Domino electa erat. Ipsam enim crucem suam signum habiturus, erat ipsam crucem de diabolo superato tanquam tropeum in frontibus fidelium positurus, ut diceret Apostolus: Mihi autem absit gloriari nisi in cruce Domini nostri Iesu Christi per quem mihi mundus crucifixus est, et ego mundo .

uidens autem Pilatus, quia nichil proficeret, sed magis tumultus fieret, accepta aqua lauit manus coram populo dicens: Innocens ego sum a sanguine iusti huius, uos uideritis. Pilatus accepit aquam iuxta illud  propheticum: Lauabo inter innocentes manus meas , ut in lauacro manuum eius gentilium opera purgarentur, et ab impietate Iudeorum qui clamauerunt: Crucifige eum, nos alienos faceret quodammodo contestans et dicens: Ego quidem innocentem uolui liberare; sed quoniam seditio oritur, et rebellionis mihi contra Cesarem crimen impingitur, innocens ego sum a sanguine iusti huius. Iudex qui cogitur contra Dominum ferre sententiam, non damnat oblatum, sed arguit offerentes, iustum esse pronuntians, qui crucifigendus est. uos, inquit, uideritis, ego minister sum legum, uestra uox sanguinem fundit. Sed nunquid Deum iudicem fallebant, quod fecit Pilatus, in eo ipso quod fecit aliquantum particeps fuit, sed in comparatione multo ipse innocentior.  Institit enim quantum potuit ut illum ex eorum manibus liberaret. Sequitur:

Et respondens uniuersus populus dixit: Sanguis eius super nos et super filios nostros. Perseuerat usque in presentem diem hec imprecatio super Iudeos, et sanguis Domini non auferetur ab eis. Unde per Isaiam loquitur: Si leuaueritis ad me manus, non exaudiam uos. Manus enim uestre sanguine plene sunt . Optimam hereditatem Iudei filiis reliquerunt, dicentes: Sanguis eius, et cetera.

Tunc dimisit illis Barabbam.  Latro seditiosus et homicidiorum auctor dimissus est populo Iudeorum, id est, diabolus: qui iam olim patria lucis ob culpam superbie depulsus, et in tenebrarum  fuerat carcerem missus. Atque ideo Iudei pacem habere non possunt, quia seditionum principem, quam Dominum eligere maluerunt. Quia uero Barabbas filius patris, uel magistri eorum interpretatur, potest Antichristi typum gerere, quem illi quibus dicitur: uos ex patre diabolo estis , uero Dei Filio sunt prelaturi. Filius autem diaboli Antichristus non ab ipso nascendo, sed, sicut ceteri peccatores, illum imitando, uocatur.

Iesum autem flagellatum tradidit eis, ut crucifigeretur. Querat eruditus lector quomodo sibi conueniat, Pilatum lauisse manus suas, et dixisse: Innocens ego sum a sanguine iusti huius, et postea flagellatum tradidisse Iesum ut crucifigeretur.  Sed sciendum Romanis eum legibus ministrasse,  quibus factum est ut qui crucifigeretur prius flagellis uerberaretur. iehsu autem flagellatus non ab alio quam ab ipso Pilato intelligendus est. Scribit namque aperte Ioannes: Clamauerunt rursum omnes dicentes: Non hunc, sed Barabbam. Erat autem Barabbas latro. Tunc ergo apprehendit Pilatus Iesum, et flagellauit. Ac deinde subiungit: Et milites plectentes coronam de spinis imposuerunt capiti eius, et cetera. Quod quidem ideo fecisse atque ideo credendus est militibus eum illudendum tradidisse, ut satiati penis et opprobriis eius Iudei, mortem eius ultra sitire desisterent. Hoc autem factum est, ut quia scriptum est: Multa flagella peccatorum , illo flagellato nos a uerberibus liberaremur, dicente Scriptura: Flagellum non appropinquabit  tabernaculo tuo . Mystice autem Pilatus, qui interpretatur os malleatoris, significat diabolum, qui secundum prophetam malleus est uniuerse terre, per quem Dominus uascula sua in ministerii usum formanda percutit, cum electos suos uariis tentationibus probare permittit. Quem et nouissime Dominus conterit, quia extremo iudicio in eterna damnatione confringit.

[III.] Tunc milites presidis suscipientes Iesum in pretorio, congregauerunt ad eum uniuersam cohortem, et exuentes eum, chlamydem coccineam circumdederunt ei, et plectentes coronam de spinis posuerunt super caput eius, et arundinem in dextera eius, et genu flexo ante eum illudebant dicentes: Aue, rex Iudeorum. Milites quidem, quia rex Iudeorum fuerat  appellatus, et hoc ei scribe et sacerdotes crimen obiecerant, quod sibi in populo Isrel usurparet imperium, illudentes hoc faciunt, ut nudatum pristinis uestibus, induant chlamydem coccineam pro purpura, qua reges ueteres utebantur, et pro diademate ponant ei coronam spineam, pro sceptro regali dent calamum, et adorent quasi regem. Nos autem hec omnia intelligamus mystice. Quomodo enim Caiphas dixit: Oportet unum hominem mori pro omnibus, nesciens quid diceret, sic et isti quodcunque fecerunt, licet alia mente fecerint, tamen nobis qui credimus sacramenta tribuebant. In chlamyde coccinea, opera gentium cruenta sustentat. In corona spinea, maledictum soluit antiquum. In  calamo, uenenata occidit animalia; siue calamum tenebat in manu, ut sacrilegium scriberet Iudeorum. Notandum autem quod Marcus in eodem loco narrationis ita dicit: Milites autem duxerunt eum intro in atrium pretorii, et conuocant totam cohortem, et induunt purpuram, et imponunt ei plectentes spineam coronam, et ceperunt salutare eum dicentes: Aue, rex Iudeorum, et percutiebant caput eius arundine, et conspuebant eum, et ponentes genua adorabant eum. Ubi intelligitur quod Mattheus dicit: Chlamydem coccineam circumdederunt ei, hoc Marcus dixisse indutum purpura. Pro regia enim purpura chlamys illa coccinea ab illudentibus adhibita erat, et est rubra quedam purpura cocco simillima. Potest etiam fieri ut purpuram etiam Marcus commemorauerit, quam  chlamys habebat, quamuis esset coccinea.  Mystice ergo in purpura qua indutus est Dominus, ipsa eius caro quam passionibus obiecit insinuatur. De qua premissa dixerat prophetia: Quare ergo rubrum est indumentum tuum, et uestimenta tua quasi calcantium in torculari . In corona uero quam portabat spinea, nostrorum susceptio peccatorum, pro qua mortalis fieri dignatus est, ostenditur. Iuxta quod precursor ipsius testimonium ei perhibens, ait: Ecce agnus Dei, ecce qui tollit peccatum mundi. Namque spinas in significatione peccatorum poni solere testatur ipse Dominus, qui protoplasto in peccatum prolapso dicebat: Terra tua spinas et tribulos germinabit tibi . Quod est aperte dicere: Conscientia tua punctiones tibi, et  aculeos uitiorum procreare non desistet. Quod uero iuxta Euangelium Luce Dominus apud Herodem alba ueste induitur, in ceteris uero euangelistis a militibus Pilati sub coccineo siue purpureo habitu illusus esse perhibetur, collata utraque narratione, in uno innocentia et castitas assumpte humanitatis, in altero autem ueritas passionis, per quam ad gloriam regni immortalis esset peruenturus, exprimitur. Sicut enim purpura colorem sanguinis qui pro nobis effusus est imitatur, ita et habitum regni quod post passionem intrauit, nobisque intrandum patefecit, insinuat. uerum quia dixit Apostolus: Quotquot enim in Christo baptizati estis, Christum induistis , et Isaias Domino de electis omnibus inquit: His uelut ornamento uestieris , potest  in hoc utroque Domini habitu, inimicorum quidem sententia probroso, sed ipsius Domini electione gloriosissimo, omnis electorum eius multitudo que in martyres uenerandos, et ceteram fidelium plebem distinguitur, aptissime designari. Alba etenim ueste induitur, cum munda iustorum confessione circumdatur. Purpura siue cocco uestitur, cum in triumpho uictoriosorum martyrum gloriatur.

Et exspuentes in eum, acceperunt arundinem, et percutiebant caput eius. Hec tunc fecere milites Pilati, hec usque hodie faciunt heretici et pagani, milites utique diaboli: quia enim caput Christi Deus, caput eius percutiunt, qui eum Deum esse uerum denegant. Et quia per arundinem Scriptura  solet confici, quasi arundine caput Christi feriunt, qui diuinitati illius contradicentes, errorem suum confirmare auctoritate sacre Scripture conantur. Spuunt in faciem eius, qui eius presentiam gratie uerbis exsecrandis ex interna cece mentis insania conceptis respuunt, et Iesum Christum in carne denegant uenisse. Et quidem milites eum, quasi qui Deum se ipse falso dixisset, illudentes adorabant. Sed sunt hodie, quod est grauioris uesanie, qui eum certa fide ut Deum uerum adorant, sed peruersis actibus mox uerba eius quasi fabulosa despiciunt, ac promissa regni illius temporalibus illecebris longe postponunt.

Et postquam illuserunt ei, exuerunt eum chlamydem, et induerunt eum uestimentis eius, et duxerunt eum ut crucifigerent.  Quando flagellatur iehsu, et  conspuitur et irridetur, non habet propria uestimenta, sed ea que propter peccata nostra sumpserat. Cum autem crucifigeretur et illusionis atque irrisionis pompa preterierat, tunc pristinas uestes recipit, et proprium assumit ornatum, statimque elementa turbantur, et creatori testimonium dant creature.

[Iu.] Exeuntes autem inuenerunt hominem Cyreneum uenientem obuiam sibi nomine Simonem. Hunc angariauerunt ut tolleret crucem eius. Cauendum ne cui uideatur contrarium quod Ioannes scribit ipsum Dominum sibi crucem portasse. Ceteri uero euangeliste hunc Simonem Cyreneum eam baiulasse referunt. Primo namque a Domino portata, ac deinde Simoni, quem exeuntes forte obuium habuerunt, portanda imposita est. Et hoc congruo satis ordine  mysterii, quia nimirum ipse passus est pro nobis relinquens nobis exemplum, ut sequamur uestigia eius. Et quod Simon iste non Hierosolymita, sed Cyreneus esse perhibetur (Cyrene enim Libye ciuitas est, ut in Actibus apostolorum legimus , recte per eum populi gentium designantur: qui quondam peregrini et hospites testamentorum, nunc obediendo ciues sunt et domestici Dei; et sicut alibi dicitur: Heredes autem Dei, coheredes autem Christi . Unde apte Simon obediens, Cyrene heres interpretatur. Nec pretereundum quod idem Simon de uilla uenisse refertur. uilla enim Grece dicitur, unde paganos appellamus eos, quos a ciuitate Dei alienos, et quasi urbane conuersationis esse uidemus expertes. Sed de pago Simon egrediens,  crucem portat post Iesum, cum populus nationum paganis ritibus derelictis, uestigia Dominice passionis obedienter amplectitur.  Nec fortuitum, sed figuratum et mysticum fuit, ut Iudeis in Christum seuientibus, ad compatiendum ei peregrinus occurreret, dicente Apostolo, si compatimur, et conregnabimus, ut sacratissimo Saluatoris opprobrio, non Hebreus quisquam nec Isrelita, sed alienigena subderetur. Per hanc enim translationem, a circumcisione ad preputium, a filiis carnalibus ad filios spiritales, immaculata agni propitiatio, et omnium sacramentorum plenitudo transibat.

Et uenerunt in locum qui dicitur Golgotha, quod est Caluarie locus. Golgotha namque Syrum nomen est,  non Hebreum, et interpretatur Caluarie. Est autem ipse locus in Helia ad septentrionalem plagam montis Sion: et Caluarie non ob caluitium primi hominis, quem ibi quidam errantes sepultum frustra suspicantur, sed ob decollationem reorum atque damnatorum dicitur. Adam uero non in Ierusalem sepultum, sed iuxta Arbee et Hebron, in Moysis uolumine legimus . Exeuntes ergo a pretorio Pilati uenerunt in locum qui dicitur Golgotha, quia extra urbem et foris portam tunc fuerunt loca in quibus truncabantur capita damnatorum, et inde Caluarie, id est, decollatorum sumpsere nomen. Propterea autem ibi crucifixus est Dominus, ut ubi prius erat area damnatorum, erigerentur uexilla martyrii. Et quomodo pro nobis maledictum crucis factus est, et  flagellatus, et crucifixus, sic pro omnium salute quasi noxius inter noxios crucifigitur.  Moralem quoque sacrosancte crucis figuram describit Apostolus, ubi ait: In caritate radicati et fundati et ut possitis comprehendere cum omnibus sanctis que sit latitudo, et longitudo, altitudo, et profundum, cognoscere etiam supereminentem scientie caritatem Christi . [Aug.] In latitudine quippe bona opera caritatis significat; in longitudine, perseuerantiam sancte conuersationis usque in finem; in altitudine, spem celestium premiorum; in profundo, inscrutabilia iudicia Dei. Unde ista gratia in homines uenit, et hec ista coaptantur sacramento crucis, ut in latitudine accipiatur transuersum lignum quo extenduntur manus, propter operum significationem; in longitudine ab ipso usque  in terram, ubi totum corpus crucifixum stare uidetur; quod significat persistere, hoc est, longanimiter permanere; in altitudine, ab ipso transuerso ligno sursum uersus quod ad caput eminet, propter spectationem supernorum, ne illa opera bona atque in eis perseuerantia propter beneficia Dei, terrena ac temporalia facienda credantur, sed potius propter illud, quod desuper sempiternum sperat fides que per dilectionem operatur; in profundo autem pars illa ligni que in terre abdita defixa latet, sed inde consurgit illud omne quod eminet, sicut ex occulta Dei uoluntate uocatur homo ad participationem tante gratie, alius sic, alius autem sic. Supereminentem uero scientie caritatem Christi, eam profecto ubi pax illa est que precellit omnem intellectum.

 Et dederunt ei uinum bibere cum felle mixtum. Et cum gustasset, noluit bibere. Deus loquitur ad Hierusalem: Ego te plantaui uineam meam ueram, quomodo facta es in amaritudinem uitis aliene ? Amara uitis amarum uinum fecit, quo propinat Domino Iesu, ut impleatur quod scriptum est: Dederunt in cibum meum fel, et in siti mea potauerunt me aceto . Quod autem dicitur: Cum gustasset, noluit bibere, hoc indicat quod gustauerit quidem pro nobis mortis amaritudinem, sed tertia die resurrexerit.  Quod enim ait Marcus: Non accepit, intelligitur non accepit ut biberet. Gustauit autem sicut Mattheus testis est, ut quod idem Mattheus ait: Noluit bibere, hoc Marcus dixerit,  Non accepit, tacuerit autem quod gustauerit. Sed et hoc quod Marcus ait myrrhatum uinum, intelligendum est Mattheum dixisse cum felle mixtum. Fel quippe pro amaritudine posuit, et myrrhatum enim uinum amarissimum est: quanquam fieri possit ut et felle et myrrha uinum amarissimum redderent.

Postquam autem crucifixerunt eum, diuiserunt uestimenta eius sortem mittentes. Ioannes autem distinctius hoc explicat quemadmodum gestum sit. Milites ergo, inquit, cum crucifixissent eum, acceperunt uestimenta eius et fecerunt quatuor partes unicuique militi partem et tunicam. Erat autem tunica inconsutilis, desuper contexta per totum. Dixerunt ergo ad inuicem: Non scindamus eam sed sortiamur de illa cuius sit, ut Scriptura impleretur dicens, Partiti sunt uestimenta  mea sibi, et in uestimenta mea miserunt sortem . Quadripartita autem uestis Domini quadripartitam eius figurauit Ecclesiam, toto scilicet, qui quatuor partibus constat, terrarum orbe diffusam, et omnibus eisdem partibus equaliter, id est concorditer distributam. Tunica uero illa sortita omnium partium significat unitatem, que caritatis uinculo continetur. Si enim caritas iuxta Apostolum, et supereminentiorem habet uiam et supereminet scientie et super omnia precepta est, merito uestis qua significatur, desuper contexta perhibetur. In sorte autem quid nisi gratia Dei commendata est. Sic quippe una ad omnes peruenit, cum sors omnibus placuit, quia et Dei gratia in unitate ad omnes peruenit. Et cum sors mittitur, non persone cuiusque uel meritis, sed occulto Dei  iudicio conceditur, et quia, sicut Apostolus dicit: uetus homo noster simul crucifixus est cruci cum illo ut euacuetur corpus peccati, ut ultra non seruiamus : quandiu id agunt opera nostra ut euacuetur corpus peccati, quandiu exterior homo corrumpitur, ut interior renouetur de die in diem, tempus est crucis. Hec sunt etiam bona opera quidem tamen adhuc laboriosa, quorum merces requies est. Sed ideo dicitur spe gaudentes, ut requiem futuram cum hilaritate in laboribus opperiamur. Hanc hilaritatem significat, sicut supra diximus, crucis latitudo in transuerso ligno, ubi figuntur manus. Per manus enim opera intelligimus, per latitudinem hilaritatem operantis, quia tristitia facit angustias. Per altitudinem autem cui caput adiungitur, exspectatio  retributionis de sublimi iustitia Dei, qui reddet unicuique secundum opera sua. His quidem qui secundum tolerantiam boni operis gloriam, et honorem, et incorruptionem querentibus uitam eternam. Itaque etiam longitudo qua totum corpus extenditur, ipsam tolerantiam significat. Unde longanimes dicuntur qui tolerant. Profundum autem quod terre infixum est secretum sacramenti prefigurat.

Et sedentes seruabant eum. Diligentia militum et sacerdotum nobis proficit, ut maior et apertior resurgentis uirtus appareat.

Et imposuerunt super caput eius causam ipsius scriptam: Hic est iehsu rex Iudeorum.  Nullam aliam causam Iudei interfectionis Christi inuenerunt,  nisi quod rex Iudeorum esset. Unde non ipsi quidem, sed Pilatus hanc scriptionem fecit; sicut et Ioannes manifestus narrat dicens: Scripsit autem et titulum Pilatus, et posuit super crucem. Erat autem scriptum: iehsu Nazarenus, rex Iudeorum. Hunc titulum multi legerunt Iudeorum, quia prope ciuitatem erat locus ubi crucifixus est iehsu. Et erat scriptum Hebraice, Grece et Latine. Dicebant ergo Pilato pontifices Iudeorum: Noli scribere, rex Iudeorum, sed, quia ipse dixit: rex sum Iudeorum. Respondit Pilatus: Quod scripsi, scripsi. Hinc ergo apparet Iudeos hunc titulum non confecisse, qui Iesum accusabant, et inuidentes scribi regem prohibebant; sed Pilatum, qui gentilis populi in conscriptione et confirmatione tituli typice confessionem prefigurabat.   Pulchre autem titulus qui Christum regem testetur, non infra, sed supra crucem ponitur, quia licet in cruce pro nobis hominis infirmitate dolebat, super crucem tamen regis maiestate fulgebat. Qui apte etiam quia rex simul et sacerdos est, cum eximiam Patri sue carnis hostiam in altari crucis offerret, regis quoque qua preditus erat titulo dignitatem pretendit, ut cunctis legere, hoc est, audire et credere uolentibus innotescat quia suum per crucem non perdiderit, sed confirmauerit potius et corroborauerit imperium. Unde et Apostolus cum ignominiam crucis descripsisset adiunxit: Propter quod Deus exaltauit illum, et donauit illi nomen quod est super omne bonum , et cetera. Nam quod hoc nomen Hebraice, Grece et Latine scriptum erat,  hoc est, quod idem Apostolus subsecutus annectit: Et omnis lingua confiteatur quia iehsu Christus in gloria est Dei Patris.  Quantum uero ad litteram he tres lingue ibi pre ceteris eminebant, Hebrea propter Iudeos in lege gloriantes, Greca propter gentium sapientes, Latina propter Romanos, multis ac pene omnibus iam tunc gentibus imperantes.  uelint nolint ergo Iudei, omne mundi regnum, omnis mundana sapientia, omnia diuine legis sacramenta testantur quia iehsu rex Iudeorum est, hoc est, imperator credentium et confitentium Deus.

Tunc crucifixi sunt cum eo duo latrones, unus a dextris, et unus a sinistris. Latrones qui cum Domino sunt hinc inde crucifixi significant eos qui sub fide  et confessione Christi, uel agonem martyrii, uel quelibet continentie arctioris instituta subeunt. Sed quicunque hec pro eterna solum celestique gloria gerunt, hi profecto dextri latronis merito ac fide designantur. At qui siue humane laudis, seu qualibet minus digna intentione mundo abrenuntiant, non immerito blasphematoris ac sinistri latronis mentem imitantur et actus. De qualibus dicit Apostolus: Si tradidero corpus meum ut ardeam, si dedero omnes facultates meas in cibos pauperum, si alia plura aut pietatis opera facere, aut dona gratie spiritalis accepisse uidear, caritatem autem non habeam, nichil mihi prodest . Beati autem qui sua propter Dominum aut propter Euangelium reliquunt. Beati  qui persecutionem patiuntur propter iustitiam, quoniam ipsorum est regnum celorum.

Pretereuntes autem blasphemabant eum, mouentes capita sua, et dicentes: uah qui destruis templum Dei, et in triduo illud reedificas, salua temetipsum; si Filius Dei es, descende de cruce.  Quia pretergrediebantur uiam, in uero intinere Scripturarum ambulare nolebant. Mouebant capita, quia iam ante mouerant pedes, et non stabant super petram. Sicut enim claudicabant gressu operum, ita et mutabiles erant mente, et uacillabant sermone. De quibus scriptum est in psalmo: Omnes qui uidebant me, aspernabantur me. Locuti sunt labiis, et mouerunt caput. Sperauit in Domino, eripiat eum, saluum faciat eum quoniam uult eum . Idipsum insultans  incondita uoce fatuus populus, quod falsi testes ante in domo principis sacerdotum confinxerant, quando templi destructionem et reedificationem illi obiecerant qui Dominum templi non intelligebant, Filium Dei tentando de cruce descendere iubebant, qui nec Patrem Deum, nec Filium, ueraciter in fide et religione habebant. Omnis enim, ut Ioannes ait, qui negat Filium nec Patrem habet . Qui autem confitetur Filium et Patrem, Si Filius Dei es, inquiunt, descende de cruce.  Si enim tunc de cruce descenderet, nimirum insultantibus cedens, uirtutem nobis patientie non demonstraret. Sed exspectauit paululum, tolerauit opprobria, irrisiones sustinuit, seruauit patientiam, distulit admirationem. Et qui de cruce descendere noluit, de sepulcro surrexit.  Plus igitur fuit de sepulcro resurgere, quam de cruce descendere. Plus fuit mortem resurgendo destruere, quam uitam descendendo seruare. Sed cum Iudei hunc ad insultationes suas de cruce descendere minime cernerent, cum morientem uiderint, eum se uicisse crediderunt, nomen illius se quasi exstinxisse gauisi sunt. Sed ecce de morte nomen eius per mundum creuit, ex qua hunc infidelis turba exstinxisse se credidit. Et que gaudebat occisum, dolet mortuum, quia hunc ad suam gloriam cognoscit peruenisse per penam.

Similiter et principes sacerdotum illudentes cum scribis et senioribus dicebant: alios saluos fecit, seipsum non potest saluum facere.  Etiam nolentes confitentur scribe et pontifices, quod alios  saluos fecit. Itaque eos propria condemnat sententia. Qui enim alios saluos fecit, utique si uellet seipsum saluare poterat.

Si rex Isrel est descendat nunc de cruce, et credemus ei. Confidit in Deo.  Fraudulenta promissio. Quid est plus de cruce adhuc uiuentem descendere, an de sepulcro mortuum resurgere? Surrexit et non creditis. Ergo etiam si de cruce descenderit, non credetis.

Liberet eum nunc si uult. Dixit enim: Quia Dei Filius sum. O cece et stulte grex sacerdotum, scribarum et seniorum. Nunquid impossibile est ei de paruo ligni stipite descendere, qui descendit a celorum arce; aut nunquid tua uincla illum possunt  stringere, quem celi aut celi celorum non possunt capere.

Idipsum autem et latrones, et qui crucifixi erant cum eo improperabant ei.  Quomodo qui cum eo crucifixi erant improperabant ei, quandoquidem unus eorum improperabat secundum Luce testimonium, alter et compescuit eum, et in Deum credidit, nisi intelligamus Mattheum et Marcum breuiter perstringentes hoc loco pluralem numerum pro singulari posuisse, sicut in Epistola ad Hebreos legimus pluraliter dictum: Clauserunt ora leonum , cum solus Daniel significari intelligatur. Et pluraliter dictum, secti sunt, cum de solo Isaia tradatur. Quid autem usitatius, uerbi gratia, quam ut dicat aliquis: Et rustici mihi insultant etiam si  unus insultet. Tunc enim esset contrarium quod Lucas de uno manifestauit, si illi dixissent ambos latrones conuiciatos Domino, tamen posset sub numero plurali unus intelligi. Cum uero dictum est latrones, uel qui cum eo crucifixi erant, nec additum est ambo, non solum si ambo fecissent posset hoc dici, sed etiam quia unus hoc fecit, potuit usitato locutionis modo per pluralem numerum significari.  Quod uero Luca testante unus latro Dominum blasphemat dicens: Si tu es Christus, saluum fac temetipsum et nos, alter uero et illum digna inuectione redarguit, et Dominum fideli supplicatione precatur dicens: Domine, memento mei cum ueneris in regnum tuum , usque hodie hec geri in Ecclesia uidemus, cum mundanis tacti afflictionibus  fuerint ueri simul et falsi Christiani. Ille quidem qui ficta mente Dominice passionis sacramenta gestant, ad presentis uite gaudia cupiunt liberari a Domino, at qui simplici intentione cum Apostolo non gloriantur, nisi in cruce Domini nostri, ita potius a presentibus erumnis optant erui, ut spiritum suum in manus sui commendent auctoris, unaque cum ipso regni celestis desiderent esse participes. Unde bene ille, qui fide dubia Dominum precabatur, funditus est contemptus a Domino, neque ulla responsione dignus habitus. At uero preces illius qui eternam a se salutem querebat, pia mox Dominus exauditione suscipere dignatus est, quia nimirum quicunque in tribulationibus positi, temporalia tantum a Domino solatia requirunt, a temporalibus  se pariter et eternis gaudiis priuant. Qui autem ueraciter bona patrie celestis suspirant, ad hec absque ulla dubietate Christo miserante perueniunt. Potest et in duobus latronibus uterque populus et gentium et Iudeorum significari, quia primum quidem uterque populus Dominum blasphemauit, quando pariter Iudei et gentes in mortem Domini consenserunt. Postea uero signorum magnitudine alter exterritus egit penitentiam, et usque hodie Iudeos increpat blasphemantes.

[u.] A sexta autem hora tenebre facte sunt super uniuersam terram.  Qui scripserunt contra Euangelia, suspicantur eclipsin solis, quod certis statutisque temporibus accidere solet, discipulos  Christi ob imperitiam super resurrectionem Domini interpretatos, cum defectus solis nunquam nisi ortu lune fieri soleat. Nulli autem dubium est Pasche tempore lunam fuisse plenissimam. Et ne forsitan uideretur umbra terre, uel orbis uel lune, soli obsitus breues et ferrugineas fecisse tenebras, trium horarum spatium ponitur, ut omnis causantium occasio tolleretur. Et hoc factum reor, ut compleatur prophetia dicens: Occubuit sol meridie, et contenebrabitur super terram in die lux . Et in alio loco occubuit sol cum adhuc media esset dies; uideturque mihi clarissimum lumen mundi, hoc est luminare maius retraxisse radios suos, ne aut pendentem uideret Dominum, aut impii blasphemantes sua luce fruerentur.  Et notandum quod  Dominus sexta hora, hoc est recessuro a centro mundi sole, crucifixus sit. Diluculo autem, hoc est oriente iam sole, resurrectionis sue mysteria celebrauit. Statu enim temporis signauit quod effectu operis exhibuit. Quia mortuus est propter peccata nostra, et surrexit propter iustificationem nostram. Nam de Adam peccante scriptum est, quod audierit uocem Domini Dei deambulantis in paradiso ad auram post meridiem . Post meridiem, namque inclinata luce fidei. Ad auram uero, refrigescente feruore caritatis. Deambulans autem audiebatur quia ab homine peccante recesserat. Rationis igitur imo diuine pietatis ordo poscebat, ut eodem temporis articulo quo tunc Ade preuaricanti occluserat, nunc latroni Dominus penitenti ianuam  paradisi reseraret, et qua hora primus Adam peccando mortem huic mundo inuexit, eadem hora secundus Adam mortem moriendo destrueret.  Nec pretereundum quod sunt qui arbitrentur hora quidem tertia Dominum crucifixum, a sexta autem hora tenebras factas usque ad nonam, ut consumpte intelligantur tres hore, ex quo crucifixus est usque ad tenebras factas. Et posset quidem hoc rectissime intelligi, nisi Ioannes diceret hora quasi sexta Pilatum rediisse pro tribunali in loco qui dicitur Lithostrotos, Hebraice autem Gabbatha. Sequitur enim parasceue Pasche hora quasi sexta, et dicit Iudeis: Ecce rex uester, etc. Si igitur hora quasi sexta Pilato sedente pro tribunali traditus est crucifigendus Iudeis, quomodo hora tertia crucifixus est, sicut  uerba non intelligentes quidam putauerunt. Iam certe dixerat Marcus, Et crucifigentes eum diuiserunt uestimenta eius. Si ergo eius rei geste tempus uoluit commemorare, sufficeret dicere: Erat autem hora tertia; ut quid adiunxit, Et crucifixerunt eum? nisi quia uoluit aliquid recapitulando significare, quod quesitum inueniretur, cum Scriptura ipsa illis temporibus legeretur, quibus uniuerse Ecclesie notum erat qua hora Dominus ligno suspensus est: unde posset huius uel error corrigi, uel mendacium refutari. Sed quia sciebat a militibus Dominum crucifixum non a Iudeis, occulte ostendere uoluit eos magis crucifixisse qui clamauerunt ut crucifigeretur, quam illos qui ministerium principi suo secundum  suum officium prebuerunt. Intelligitur ergo fuisse hora tertia cum clamauerunt Iudei ut Dominus crucifigeretur. Et ueracissime demonstratur tunc eos crucifixisse quando clamauerunt maxime quia nolebant uideri se hoc fecisse, et propterea eum Pilato tradiderant: quod eorum uerba satis indicant secundum Ioannem. Quod ergo maxime uideri se fecisse nolebant, hoc eos hora tertia fecisse Marcus ostendit, uerissime iudicans magis fuisse Domini necatricem linguam Iudeorum quam militum manus.

Et circa horam nonam clamauit iehsu uoce magna: Heli, Heli, Lamasabathani, hoc est, Deus meus, Deus meus, ut quid me dereliquisti? Principio uicesimi primi psalmi abusus est, illud quod in medio uersiculi  legitur, Respice in me, superfluum est. Legitur enim in Hebreo, Deus meus, Deus meus, quare me dereliquisti.  Nec mireris uerborum humilitatem, querimonias derelicti, cum formam serui sciens, scandalum crucis uideas. Sicut enim esurire, et sitire, et fatigari, non erant propria diuinitatis, sed corporales passiones, ita et quia dicitur, Ut quid me dereliquisti? corporalis uocis erat proprium, quia solet secundum naturam corpus nullatenus uelle a sibi coniuncta uita fraudari. Licet enim et ipse Saluator dicebat hoc, sed proprie ostendebat corporis fragilitatem, manens uirtus et sapientia Dei.  Ut homo ergo loquitur, in eos circumferens motus quod in periculis positi a Deo nos deseri putamus: ut homo turbatur, ut homo flet, ut homo crucifigitur.  Quomodo enim Pater deserere potuit Filium in passione, cum inseparabiles sint in natura sicut ipse Filius testatur. Qui me misit mecum est, nec me dereliquit . Non ergo deseri a Patre potuit Filius, quia Pater et Filius non derelinquunt sperantes in se. Humana enim natura propter peccatum derelicta fuerat, et deserta a Deo. Sed quia Filius factus est noster aduocatus et causidicus, ideo quorum suscepit naturam eorum deplorat miseriam. Ipsa enim natura quam ille susceperat, derelicta fuerat a Patre, non Filius, qui una cum Patre est. Ostenditque quantum flere debeant qui peccant, quando sic fleuit qui nunquam peccauit. Et ostendit quam patientes et sperantes debeant esse inter flagella, qui peccatores sunt, quando ipse ad immortalitatem  non nisi per mortem transiuit.

Quidam autem illic stantes et audientes dicebant: Eliam uocat iste. Non omnes, sed quidam quos arbitror milites fuisse Romanos, non intelligentes sermonis Hebraici proprietatem, sed eo quod dixit Eli, Eli, putantes Eliam ab eo inuocatum. Sin autem Iudeos qui hoc dixerint intelligere uolueris, et hoc more sibi solito faciunt ut Dominum imbecillitate infament, qui Elie auxilium deprecetur.

Et continuo currens unus ex eis acceptam spongiam impleuit aceto, et imposuit arundini, et dabat ei bibere.  Quam ob causam Domino acetum sit potui datum Ioannes ostendit plenius dicens: Postea sciens iehsu quia iam omnia consummata sunt, ut  consummaretur Scriptura dicit, Sitio. uas ergo positum erat aceto plenum. Illi autem spongiam plenam aceto hyssopo circumponentes, obtulerunt ori eius.  uidit ergo quoniam consummata sunt omnia que oportebat ut fierent antequam acciperet acetum et traderet spiritum; atque ut hoc etiam consummaretur quod ait: Et in siti potauerunt me aceto . Sitio, inquit, tanquam hoc diceret: Hoc minus fecistis, date quod estis: Iudei quippe ipsi erant acetum, degenerantes a uino patriarcharum et prophetarum, tanquam de pleno uase de iniquitate mundi huius impleti, cor habentes uelut spongiam cauernosis quodammodo atque tortuosis latibulis fraudulentum. Hyssopum cui circumposuerunt spongiam aceto plenam quoniam herba est humilis  et pectus purgat, ipsius Christi humilitatem congruenter accipiens quam circumdederunt, et se circumuenisse putauerunt. Unde et illud in psalmo: Asperges me hyssopo, et mundabor , Christi namque humilitate mundamur. Quia nisi humiliasset semetipsum factus obediens Patri usque ad mortem crucis, non utique sanguis eius in peccatorum remissionem, hoc est in nostram mundationem fuisset effusus. Per arundinem uero cui imposita est spongia Scriptura significatur, que implebatur hoc facto. Sicut enim lingua dicitur uel Greca, uel Latina, uel alia quelibet sonum significans qui lingua promitur, sic arundo dici potest littera que arundine scribitur; sed significantius sonos uocis humane usitatissime dicimus linguas. Scripturam uero  arundinem dici quo minus usitatum, eo magis est mystice figuratum.

Ceteri uero dicebant: Sine, uideamus an ueniat Elias liberans eum. Quia praue sonum uocis Dominice intelligebant, ideo inaniter aduentum Elie exspectabant. Deum ergo quem sermone Hebraico Saluator inuocabat, inseparabiliter secum semper habebat.

iehsu autem iterum clamans uoce magna emisit spiritum.  Quid hac uoce magna dixerit Dominus Lucas aperte designat: Pater, in manus tuas commendo spiritum meum. Et hec, inquit, dicens exspirauit . Quod uero scribit Ioannes quod cum accepisset iehsu acetum, dixit: Consummatum est, et inclinato capite tradidit spiritum: inter  illud quod ait: Consummatum est, et illud: Inclinato capite tradidit spiritum, emissa est illa uox magna quam tacuit Ioannes, ceteri autem tres commemorauerunt. Quod autem dicit, Emisit spiritum, ostendit diuine potestatis esse emittere spiritum, ut ipse quoque dixerat: Nemo potest tollere animam meam a me, sed ego pono eam a me, et rursum accipiam eam .

[uII.] Et ecce uelum templi scissum est in duas partes, a summo usque deorsum. Iosephus quoque refert uirtutes angelicas presides quondam templi tunc pariter conclamasse: Transeamus ab his sedibus. Scinditur uelum templi, ut arca testamenti, et omnia legis sacramenta que tegebantur appareant, atque  ad populum transeant nationum. Ante etenim dictum fuerat: Notus in Iudea Deus, in Isrel magnum nomen eius. Nunc autem: Exaltare super celos, Deus, et super omnem, inquit, terram gloria tua . Et in Euangelio prius dixit: In uiam gentium ne abieritis; post passionem uero suam: Euntes, inquit, docete omnes gentes.

Et terra mota est, et petre scisse sunt, et monumenta aperta sunt. Nulli dubium est quid significet iuxta litteram magnitudo signorum, ut crucifixum scilicet Dominum suum, et celum et terrena omnia demonstrarent. Sed mihi uidetur terre motus et reliqua typum ferre gentium, quod pristinis errorum uitiis, et cordis emollita duritia, qui prius similes erant tumulis mortuorum, postea agnouerunt Creatorem.  Aliter terra mota est pendentem Dominum suum ferre non sustinens. Petre scisse sunt ut indicarent duritiam Iudeorum, qui presentem Dei Filium intelligere noluerunt. Et monumenta aperta sunt in signum future resurrectionis.

Et multa corpora sanctorum qui dormierant resurrexerunt, et exeuntes de monumentis post resurrectionem eius uenerunt in sanctam ciuitatem, et multis apparuerunt. Ad testimonium ergo Dominice resurrectionis multa corpora sanctorum resurrexerunt, ut Dominum uidelicet Iesum ostenderent resurgentem, et tamen cum monumenta aperta sunt, non ante resurrexerunt quam Dominus resurgeret, ut esset primogenitus resurrectionis ex mortuis. Qui enim resurgente Domino resurrexerunt a mortuis, etiam ad  celos ascendente simul ascendisse credendi sunt. Neque ulla ratione illorum temeritati fides accommodanda, qui eos postea reuersos in cinerem ac denuo in monumentis que pridie patefacta sunt, ab eis quibus paulo ante uiui apparuerunt, more mortuorum putant quidam esse conclusos. Sanctam hanc ciuitatem in qua uisi sunt resurgentes, aut Hierosolymam celestem intelligamus, aut hanc terrenam, que ante sancta fuerat. Sicut et Mattheus appellatur publicanus non quod et apostolus adhuc permaneat publicanus, sed quod pristinum uocabulum teneat. Sancta appellatur ciuitas Hierusalem propter templum, et sancta sanctorum, et ob distinctionem aliarum urbium, in quibus idola colebantur. Quando uero dicitur, Apparuerunt multis, ostenditur  non generalis fuisse resurrectio que omnibus apparet, sed specialis ad plurimos, ut hi uiderent qui cernere merebantur.

Centurio autem et qui cum eo erant custodientes Iesum uiso terre motu, et his que fiebant, timuerunt ualde, dicentes: uere Filius Dei erat iste. In alio Euangelio post terre motum manifestior causa miraculi centurionis exponitur, quod cum uidisset eum spiritum dimisisse dixerit: uere Filius Dei erat iste. Nullus enim habet potestatem dimittendi spiritum, nisi ille qui animarum conditor est. Spiritum autem in hoc loco pro anima intelligamus, seu quod spiritale et uitale corpus faciat, seu quod anime ipsius substantia spiritus sit, iuxta illud quod scriptum est,  Auferes spiritum eorum et deficient . Et hoc considerandum quod centurio ante crucem in ipso scandalo passionis uere Dei Filium confiteatur, et Arius in Ecclesia predicat creaturam. Simulque perpendendum quod non solus centurio glorificauit Deum, sed et milites qui cum eo erant custodientes Iesum, uiso terre motu et his que fiebant, timuerunt ualde, dicentes: uere Dei Filius est iste. Quanta ergo cecitas Iudeorum, qui tot per Dominum uirtutibus factis, tantis in morte eius apparentibus signis, credere respuerunt et insensibiliores gentilibus Dominum glorificare uel timere contempserunt. Unde merito per centurionem fides Ecclesie designatur, que uelo mysteriorum celestium per mortem Domini reserato, continuo Iesum et uere iustum hominem,  et uere Dei Filium synagoga tacente confirmat. Nam et ipsa summa centenaria, que inflexu digitorum sicut supra memoratum est, de sinistra transit in dexteram Ecclesie, sacramentis et fidei aptissime congruit, cui pro lege Euangelium creditum, pro terre diuitiis regnum celorum est promissum.

Erant autem ibi mulieres multe a longe que secute erant Iesum a Galilea ministrantes ei. Consuetudinis autem Iudaice fuit, nec ducebatur in culpam more gentis antiquo, ut mulieres de substantia sua uictum atque uestitum preceptoribus ministrarent. Hoc quia scandalum facere poterat in nationibus, Paulus abiecisse se memorat dicens: Nunquid non habemus potestatem sorores mulieres circumducendi  sicut et ceteri apostoli faciunt . Ministrabant autem Domino de substantia sua, ut meteret eorum carnalia, cuius ille metebant spiritualia. Non quo indigeret cibis Dominus creaturarum, sed ut typum ostenderet magistrorum, quod uictu atque uestitu ex discipulis deberent esse contenti. Sed uideamus quales comites habuerit.

Inter quas erat Maria Magdalene, et Maria Iacobi, et Ioseph mater, et mater filiorum Zebedei. Maria Magdalena a qua septem demonia eiecerat, et Maria Iacobi, et Ioseph mater, matertera sua, soror Marie matris Domini, et mater filiorum Zebedei, que quoque paulo ante regnum liberis postularat, et alie quas in ceteris Euangeliis legimus. Nunc ergo quomodo intelligitur eadem Maria Magdalene,  et a longe stetisse cum aliis mulieribus sicut Mattheus et Lucas dicunt, et iuxta crucem fuisse sicut Ioannes dicit, nisi quia in tanto interuallo erant, ut et iuxta dici possent, quia in conspectu eius presto aderant, et a longe in comparatione turbe, propinquius circumstantis centurioni et militibus? Possumus etiam intelligere quod ille, que simul aderant cum Matre Domini, postquam eam discipulo commendauit, abire iam ceperant, ut a densitate turbe se exuerent, et cetera que facta sunt longius intuerentur, ut ceteri euangeliste, qui post mortem Domini eas commemorauerunt, iam longe stantes commemorarent. Sequitur Mattheus:

[uIII.] Cum sero autem factum esset, uenit quidam  homo aiues ab Arimathia nomine Ioseph, qui et ipse discipulus erat Iesu.  Diues refertur, non de iactantia scriptoris, qui uirum nobilem atque ditissimum referat Iesu fuisse discipulum, sed ut ostendat causam quare a Pilato corpus Iesu potuerit impetrare. Pauperes enim et ignoti non poterant ad Pilatum presidem Romane potestatis accedere, et crucifixi corpus impetrare.  In alio Euangelio Ioseph iste appellatus est decurio, quod sit de ordine curie, et officium curie administret. Qui etiam curialis a procurando munera ciuilia solet appellari. Arimathia autem, ipsa est Ramathaim ciuitas Helcane, et Samuelis, in regione Thamnitica iuxta Diospolim

Hic accessit ad Pilatum, et petiit corpus Iesu.  Tunc iussit Pilatus reddi corpus. Magne quidem Ioseph iste dignitatis ad seculum, sed maioris apud Deum meriti fuisse laudatur. Talem namque existere decebat eum, qui corpus Domini sepeliret, qui et per iustitiam meritorum tali ministerio dignus esset, et per nobilitatem potentie secularis facultatem posset obtinere ministrandi. Non enim quilibet ignotus aut mediocris ad presidem accedere, et crucifixi corpus poterat impetrare.

Et accepto corpore Ioseph inuoluit illud in sindone munda.  Et ex simplici sepultura Domini ambitio diuitum condemnatur, qui ne in tumulis quidem possunt carere diuitiis. Possumus autem iuxta intelligentiam spiritalem hoc sentire, quod corpus Domini non auro, non gemmis, et serico, sed linteamine  puro obuoluendum sit. Quanquam et hoc significet, quod ille in sindone munda inuoluat Iesum, qui pura eum mente susceperit.  Hinc Ecclesie mos obtinuit, ut sacrificium altaris non in serico, neque in panno tincto, sed in lino terreno celebretur, sicut corpus est Domini in sindone munda sepultum, iuxta quod in Gestis Pontificalibus a beato papa Syluestro legimus esse statutum.

Et posuit illud in monumento suo nouo, quod exciderat in petra, et aduoluit saxum magnum ad ostium monumenti, et abiit. In nouo ponitur monumento, ne post resurrectionem ceteris corporibus remanentibus surrexisse alius fingeretur. Potest autem et nouum sepulcrum Marie uirginis uterum demonstrare, saxumque ostio appositum, et saxum magnum illud  ostendere, quod non absque auxilio plurimorum potuisset sepulcrum reserari. De monumento Domini ferunt qui nostra etate Hierosolymis fuere, quod domus fuerit rotunda, de subiacente rupe excisa, tante altitudinis, ut intus consistens homo uix manu extenta culmen possit attingere; que habet introitum ab oriente, cui lapis ille magnus aduolutus atque impositus est; in cuius monumenti parte aquilonali sepulcrum ipsum, hoc est locus Dominici corporis de eadem petra factus est, septem habens pedes longitudinis, trium uero palmarum mensura cetero pauimento altius eminens. Qui uidelicet locus non desuper, sed a latere meridiano per totum patulus, unde corpus inferebatur. Color autem eiusdem monumenti  ac loculi rubicundo et albo dicitur esse permistus.

Erat autem ibi Maria Magdalene, et altera Maria sedentes iuxta sepulcrum. In Luca legimus quia stabant omnes noti eius a longe, et mulieres que secute erant eum . His ergo notis Iesu post depositum eius corpus ad sua remeantibus, sole mulieres que arctius amabant funus subsecute, quomodo poneretur inspicere curabant, ut ei tempore congruo munus possent deuotionis offerre. Perseuerant in officio exspectantes quod promiserat suis, et ideo meruerunt prime uidere resurrectionem. Sed et hactenus sancte mulieres die Parasceues, id est preparationis, idem faciunt, cum anime humiles et quo maioris sibi conscie fragilitatis, eo maiori Saluatoris amore feruentes, passionis eius uestigiis in hoc seculo,  quo requies est preparanda, futura diligenter obsequuntur, et si forte ualeant imitari pia curiositate quo ordine sit eadem passio completa perpendunt.

Altera autem die que est post Parasceuen. Parasceue uero, ut diximus, Grece et Latine preparatio dicitur. Quo nomine Iudei qui inter Grecos morabantur, sextam sabbati appellabant, eo quod in illo ea que requiei sabbati necessaria essent, preparare solerent, iuxta hoc quod de manna quondam preceptum est, Sexta autem die colligetis duplum, etc. . Quia ergo sexta die homo factus, et tota est mundi creatura perfecta, septima autem conditor ab opere suo requieuit, unde et hanc sabbatum, id est requiem, uoluit appellari, recte Saluator  eadem sexta die crucifixus, humane restaurationis impleuit arcanum. Ideoque cum accepisset acetum, dixit: Consummatum est, hoc est, sexte diei, quod pro mundi refectione suscepi, iam totum est opus expletum. Sabbato autem in sepulcro requiescens resurrectionis, que octaua die uentura erat, exspectabat euentum. Ubi nostre simul deuotionis ac beate retributionis prelucet exemplum, quos in hac quidem sexta seculi etate pro Domino pati, et uelut mundo necesse est crucifigi. In septima uero etate, id est, cum lethi quis debitum soluit, corpora quidem in tumulis, animas autem secreta in pace cum Domino manere. Et post bona oportet opera quiescere, donec octaua tandem ueniente etate, etiam corpora ipsa resurrectione glorificata cum animabus  simul incorruptionem eterne hereditatis accipiant. Unde pulchre septima dies in Genesi uesperam habuisse non legitur. Quia requies animarum que illo in seculo nunc est non ullo consumenda merore, sed pleniore gaudio future est resurrectionis adaugenda.

Conuenerunt principes sacerdotum et Pharisei ad Pilatum dicentes: Domine, recordati sumus, quia seductor ille dixit adhuc uiuens: Post tres dies resurgam. Ipsum autem triduum, quo Dominus mortuus est et resurrexit, nisi isto loquendi modo, quo a parte totum dici solet, recte intelligi non potest. Ipse quippe ait: Sicut enim Ionas fuit in uentre ceti tribus diebus et tribus noctibus, sic erit et Filius hominis in corde terre  tribus diebus et tribus noctibus . Restat ergo utillo Scripturarum usitatissimo loquendi modo, quo a parte totum intelligitur, inueniamus extremum diem tempus parasceues, quo crucifixus est et sepultus, et ex ipsa extrema parte totum diem cum sua nocte, qui iam peractus fuerat, accipiamus. Medium uero, id est sabbati diem, non a parte, sed integre totum. Tertium rursus a parte sua prima, id est, a nocte totum cum suo diurno tempore: et sic triduum erit.

Iube ergo custodiri sepulcrum usque in diem tertium, ne forte ueniant discipuli eius, et furentur eum, et dicant plebi: Surrexit a mortuis; et erit nouissimus error peior priore. Principes ergo sacerdotum et Pharisei cum senioribus Iudeorum, licet immensum  facinus in nece Domini perpetrauerint, tamen non sufficit eis, nisi etiam post mortem eius concepte nequitie uirus in prauis consiliis et fraude exerceant, et uenenatis linguis famam eius lacerent, quem innocentem sciebant. Seductorem eum uocant, discipulos eius furti arguunt, et quod ipsi erant, de aliis suspicantur. Mystice autem sicut Caiphas ignorans ante prophetizabat, dicens: Expedit unum hominem mori pro populo, ut non tota gens pereat, sicut modo in nomine seductorum, et furto discipulorum, idem sacerdotes et Pharisei uerum uaticinantur. Seductor enim erat Christus, non ut illi arbitrantur a ueritate in errorem mittens, sed a falsitate ad ueritatem, ab infidelitate ad fidem, a uitiis ad uirtutes monitis trahens, et a morte sibi obsequentes ad uitam  ducens. Quia sicut diabolus mediator est ad mortem homines seducendo, ita et Christus mediator est ad uitam, mundum Deo reconciliando. Discipuli quoque Saluatoris fures spiritualiter erant, non quod per fraudem aliqua a iustis possessoribus auferrent, sed quia a contemptoribus et ingratis ea que sibi a pio conditore oblata fuerant accipienda, et utenda, scripta uidelicet Noui et ueteris Testamenti, cum ipsi ea spernerent, per iustum iudicium ablata, in usus Ecclesie conferebant, et Saluatorem qui eis promissus, et missus fuerat, illis nocte dormitantibus, hoc est, infidelitate torpentibus, abstulerant, et gentibus credendum tradebant. Unde et ipse Saluator in Euangelio Iudeis ait: Auferetur a uobis regnum Dei, et dabitur genti facienti fructus eius . Et in Actibus  apostolorum Paulus et Barnabas Iudeis rebellantibus et contradicentibus Euangelio Christi, dixerunt: uobis oportebat recipere uerbum Dei, sed quia noluistis, et indignos uos iudicastis eterne uite, ecce conuertimur ad gentes . Peior quippe erit error nouissimus, secundum sententiam Iudeorum, errore priore, quia uere illis peior infidelitas resurrectionis quam crudelitas crucis, peior contemptus penitentie quam error ignorantie [a 1Kb] . . . . . . . . . . . . . . . . . . . . . . . . . . . . . . . . . . . . . . . longe est Galilea, ut uno die ab eis utroque loco ui deri non posset, et Lucas et Ioannes satis dilucide  manifestant, ipso die resurrectionis eius uisum esse Dominum in Ierusalem. Primum a Maria Magdalene ad monumentum, quando ei desideranti pedes eius amplecti dictum est, Noli me tangere. Deinde eidem et alii Marie a monumento currentibus nuntiatum discipulis que ab angelis de peracta eius resurrectione didicerant: De quibus scriptum est, Quia accesserunt, et tenuerunt pedes eius, et adorauerunt eum. Apparuit autem et ipso die aduesperascente, duobus euntibus in castellum Emmaus, qui eum ad hospitium uocantes in panis fractione cognouerunt. Apparuit et Petro. Quod si euangelista quando uel ubi factum sit minime designauerit, tamen quia factum sit non tacet scribens, quia cum prefati duo discipuli, cognito Domino in Emmaus, statim rediissent  Hierusalem, et inuenerint congregatos undecim, et eos qui cum ipsis erant dicentes: Quia surrexit Dominus uere, et apparuit Simoni, ac inde subiungit: Et ipsi narrabant que gesta erant in uia, et quomodo cognouerunt eum in fractione panis ; statimque annectat quintam eius apparitionem, ita incipiens: Dum hec autem loquerentur, ipse iehsu stetit in medio eorum et dicit eis: Pax uobis, ego sum, nolite timere. Nunc iam queramus quare specialiter se in Galileam precessurum, et ibi a discipulis uidendum predixit, cum neque ibi solum neque ibi primum fuerit uisus.  uideamus ergo cuius mysterii gratia secundum Mattheum et Marcum resurgens Dominus ita mandauerit: Precedam uos in Galileam, ibi me uidebitis. Quod et si completum est, tamen  post multa completum est, cum sic mandatum sit, quanquam sine preiudicio necessitatis, ut aut hoc solum, aut hoc primum exspectaretur fieri debuisse. Procul dubio quoniam uox est ista non Euangeliste narrantis quod ita factum sit, sed angeli ex mandato Domini et ipsius postea Domini, euangeliste autem narrantis, sed quod ita ab angelo, et a Domino dictum sit, prophetice dictum accipiendum est. Galilea namque interpretatur uel transmigratio uel reuelatio. Prius itaque secundum transmigrationis significationem, quid aliud occurrit intelligendum, Precedet uos in Galileam, ibi eum uidebitis, sicut dixit uobis, nisi quia Christi gratia de populo Isrel transmigratura erat ad gentes? Quibus apostoli predicantes Euangelium nullo modo crederentur, nisi eis ipse  Dominus uiam in cordibus hominum prepararet. Et hoc intelligimus: Precedet uos in Galileam. Quod autem gaudentes mirarentur, disruptis et euictis difficultatibus, aperiri sibi ostium in Domino per illuminationem fidelium, hoc intelligitur, Ibi eum uidebitis, id est, ibi membra eius inuenietis, ibi uiuum corpus eius in eis qui uos susceperint agnoscetis. Secundum illud autem quod Galilea interpretatur reuelatio, non iam in forma serui intelligendum est, sed in illa in qua equalis est Patri. Quam promisit apud Ioannem dilectoribus suis, cum diceret: Et ego diligam eum et ostendam meipsum illi . Non utique secundum id quod iam uidebant, et quod etiam resurgens cum cicatricibus non solum uidendum, sed  etiam tangendum postmodum ostendit, sed secundum illam ineffabilem lucem, qua illuminat omnem hominem uenientem in hunc mundum, secundum quam lucet in tenebris, et tenebre eum non comprehenderunt. Illuc nos precessit unde ad nos ueniens non recessit, et quo nos precedens non deseruit. Illa erit reuelatio tanquam uera Galilea, cum similes ei erimus, ibi eum uidebimus sicuti est. Ipsa erit etiam beatior transmigratio ex isto seculo in illam eternitatem, si eius precepta sic amplectamur, ut ad eius dexteram segregari mereamur. Tunc enim ibunt sinistri in combustionem eternam, iusti autem in uitam eternam. Hinc illuc transmigrabunt, et ibi eum uidebunt, quomodo non uident impii. Tolletur enim impius, ut non uideat claritatem Domini,  et impii lumen non uidebunt. Hec est autem, inquit, uita eterna ut cognoscant te uerum Deum, et quem misisti Iesum Christum . Sicut in illa eternitate cognoscitur, quo seruos perducet per formam serui, ut liberi contemplentur formam Domini.

Que cum abiissent, ecce quidam de custodibus uenerunt in ciuitatem, et nuntiauerunt principibus sacerdotum omnia que facta fuerant.  Simplex animi qualitas, et indocta hominum rusticitas, sepe ueritatem rei, ut est, sine fraude manifestat. At contra uersuta malignitas, et exercitata praue mentis nequitia, dolos uersando falsitatem uerisimilibus uerbis, pro ipso uero commendare decertat, sibique in assensum plures conuertere et coadunare festinat. Quod sequens sententia ita ostendit.

 [III.] Et congregati cum senioribus, consilio accepto, pecuniam copiosam dederunt militibus dicentes: Dicite quia discipuli eius nocte uenerunt, et furati sunt eum uobis dormientibus.  Miracula facta sunt talia circa sepulcrum ut ea ipsi milites, qui custodes aduenerant, testes fierent si uellent uera nuntiare, sed auaritia illa, que captiuauit discipulum comitem Christi, captiuauit et milites custodes sepulcri. Damus uobis, inquiunt, pecuniam, et dicite quia uobis dormientibus uenerunt discipuli eius, et abstulerunt eum. Quid est quod dixisti, o infelix astutia, tantumne deseris lucem consilii pietatis, et in profunda uersutia demergeris, ut hoc dicas: Dicite quia uobis dormientibus uenerunt discipuli eius, et abstulerunt eum! Dormientes testes adhibes, uere tu ipse  obdormisti non sacerdos, sed parricida qui scrutando talia defecisti. Si dormiebant, quomodo uidere potuerunt? si nichil uiderunt, quomodo testes erunt? Defecerunt in ipso effectu consiliorum suorum, quando quod uoluerunt implere non potuerunt. Sequitur:

Et si hoc auditum fuerit a preside, nos suadebimus ei, et securos uos faciemus. Custodes miraculum confitentur, ad urbem conciti redeunt, nuntiant principibus sacerdotum que uiderant, que facta conspexerant. Illi qui debuerant conuerti ad penitentiam et Iesum querere surgentem, perseuerant in malitia, et pecunias que ad usus templi date fuerant, uertunt in redemptionem mendacii, sicut ante triginta argenteos Iude dederant proditori, Omnes igitur qui stipe  templi, et his que conferuntur ad usus ecclesie abutuntur in aliis rebus, quibus suam expleant uoluptatem, similes sunt scribarum et sacerdotum redimentium mendacium et sanguinem Saluatoris.

At illi, accepta pecunia, fecerunt sicut erant docti.  O pestis maligna, et semper bonis animis detestanda auaritia, quid illesum, quid inconcussum dimittis? Tu primum hominem perdidisti; tu genus humanum confudisti; tu fratres unanimes in prelia armasti; tu pacificos discordes fecisti; tu discipulum comitem Christi de apostolatu precipitasti; tu militem custodem sepulcri captiuasti, et errorem nequissimum introduxisti, et gentem antiquam, et quondam nobilissimam seduxisti. Unde et sequitur:

Et diuulgatum est uerbum istud apud Iudeos usque  in hodiernum diem. Hactenus quidem error iste manet apud Iudeos. Et sicut sanguis reatus, quem sibi posterisque suis ipsi imprecabantur, graui sarcina peccatorum illos premit, ita emptio mendacii, per quod resurrectionis denegant ueritatem, reatu eos constringit perpetuo, respuentes Christum et exspectantes Antichristum, ut qui uili pretio uendiderunt ueritatem, erroris in capite suo apprehendant uniuersitatem.

Undecim uero discipuli in Galileam abierunt, in montem ubi constituerat illis iehsu.  Non uacat a mysterio quod Dominus in Galilea post resurrectionem, uel quod in monte discipulis apparuit, ut significaret quia corpus quod de communi humani generis terra nascendo susceperat, resurgendo iam super terrena  omnia subleuatum, celesti uirtute induerit. In monte apparuit ut admoneret fideles, si illic celsitudinem resurrectionis eius cupiunt uidere, hic ab infirmis cupiditatibus ad superna desideria transire. Nomen uero Galilee, quid mysterii salutaris contineat, crebra Patrum expositione notissimum est. Sed non abs re est sepius uerbo repetere, quod semper necesse est animo retinere. Galilea quippe transmigratio facta, uel reuelatio dicitur. Utraque autem interpretatio nominis ad unum finem respicit, siquidem supra iam legimus dixisse angelum mulieribus: Ite, dicite discipulis eius quia surrexit; et ecce precedet uos in Galileam, ibi eum uidebitis. Et nunc euangelista narrante cognouimus quod abierunt discipuli Saluatoris in Galileam, et uidentes eum  adorauerunt. Quid est ergo quod iehsu precedit discipulos in Galileam, ut uideatur ab eis, sequuntur illi et uidentes eum adorant? nisi quia surrexit Christus a mortuis, primitie dormientium. Sequuntur autem hi qui sunt Christi, et ipsi in suo ordine ad uitam de morte transmigrant, ibique eum uidentes adorant, quia in specie sue diuinitatis contemplantes, sine fine collaudant. Cui uisioni congruit illud quod Galilea etiam reuelatio interpretatur. Tunc enim reuelata facie sicut Apostolus testatur, gloriam Domini speculantes in eamdem imaginem transformamur , quicunque modo reuelamus ad eum uiam nostram, eiusque uestigia sequimur fide non ficta. Sequitur:

 Et uidentes eum adnorauerunt. Quidam autem dubitauerunt. Si querimus unde dubitauerunt, qui uidentes Dominum adorauerunt, nulla magis causa occurrit, quam ea cuius Lucas meminit, cum ipso resurrectionis sue die discipulis eum apparuisse narrat: Conturbati uero, inquit, et conterriti existimabant se spiritum uidere. uidentes ergo Dominum cognoscunt. Et quia hunc esse Deum didicerant, dimissis in terram uultibus adorant. Sed inerat mentibus eorum non contemnenda dubietas, quia se non corpus in quo passus est resuscitatum, sed spiritum quem finita passione tradidit solum uidere putabant. Unde confestim magister pius, et eos qui iam crediderunt in fide confortat, et illos qui adhuc dubitauerunt ad fidei gratiam conuocat, omnibus  scilicet intimans ad quantam glorie magnificentiam assumpta pro hominibus et morti data humanitas resurgendo peruenerit.

Et accedens iehsu locutus est eis dicens: Data est mihi omnis potestas in celo et in terra. Non enim hec de ceterna Patri diuinitate, sed de assumpta loquitur humanitate. Quam suscipiendo minoratus est paulo minus ab angelis, et in qua resurgendo a mortuis gloria et honore coronatus est, et constitutus super opera manuum Patris, omniaque subiecta sub pedibus eius. Inter que omnia etiam mors ipsa, que ei ad tempus preualere uisa est, eius pedibus substrata est. Quod ergo Psalmista de Domino resurgente a mortuis ait Patri, Omnia subiecisti sub pedibus eius , hoc  est utique, quod resurgens ipse Dominus ait discipulis: Data est mihi omnis potestas in celo et in terra. Et quidem etiam priusquam a morte resurgeret, nouerant angelice in celo uirtutes iure se subditas homini, quem a suo conditore specialiter assumptum esse uidebant. Sed ceci in terra homines dedignabantur ei subiici, quem communi secum mortalitate cognouerant indutum. Contemnebant eius uirtutem in miraculis intelligere diuinam, cui infirmitatem in passionibus inesse cernebant humanam. Propter quod benigne mediator ipse Dei et hominum, etiam hominibus in terra notum fieri uolens, quia data sit ei omnis potestas in celo et in terra, quatenus et ipsi cum angelis in celo uitam possent habere perennem, misit et doctores qui  cunctis per orbem nationibus suum Euangelium predicarent.

Euntes ergo docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia quecunque mandaui uobis. Rectissimus autem ordo predicandi, et modernis quoque predicatoribus Ecclesie diligentissime sectandus, ut primo quidem doceatur auditor, deinde fidei sacramentis imbuatur, deinde ad seruanda Dei mandata ex tempore liberius instituatur. Quia non potest fieri ut corpus baptismi recipiat sacramentum, nisi ante anima fidei susceperit ueritatem. Cum neque indoctus quisque et ignarus Christiane fidei potest eiusdem sacramentis ablui, neque lauacro  baptismi a peccatis emundari sufficit, si non post baptisma studeat quisque bonis operibus insistere. Prius ergo docere gentes, id est, scientia ueritatis instituere, ac sic baptizare precipit, quia et sine fide impossibile est placere Deo ; et nisi quis renatus fuerit ex agua et Spiritu sancto, non potest introire in regnum Dei . Ad extremum uero subiungit, Docentes eos seruare omnia quecunque mandaui uobis. Ac ne putemus leuia esse que iussa sunt, et pauca addidit: Omnia quecunque mandaui uobis, ut quicunque crediderint, qui in Trinitate fuerunt baptizati, omnia faciant que precepta sunt: quia sicut corpus sine spiritu mortuum est, ita et fides sine operibus mortua est . Quanta autem merces pie conuersationis, quale pignus future  beatitudinis, etiam in presenti fideles maneat, subsequenter insinuat dicens:

Ecce ego uobiscum sum omnibus diebus usque ad consummationem seculi. Libet autem conferre huic testimonio quod Marcus ait: Et Dominus quidem postquam locutus est assumptus est in celum, et sedit ad dexteram Dei . Quia enim ipse Deus et homo est, assumptus est in celum humanitate, quam de terra susceperat, manet cum sanctis in terra diuinitate, qua terram pariter implet et celum. Manet autem omnibus diebus usque ad consummationem seculi. Ex quo intelligitur quod usque ad finem seculi non sunt defuturi in mundo, qui diuina mansione et inhabitatione sint digni. Nec dubitandum eos post huius seculi certamina manere cum Christo in regno,  qui in seculo certantes Christum in sui cordis hospitio meruerunt habere mansorem. Notandum interea, quod presens ubique diuina maiestas aliter adest electis suis, aliter adest reprobis. Adest enim reprobis potentia nature incomprehensibilis, qua omnia cognoscit nouissima et antiqua, intelligit cogitationes a longe, et omnes uias singulorum preuidet. Adest electis gratia pie protectionis, qua illos specialiter per presentia dona, uel flagella quasi filios pater erudit, atque ad possessionem future hereditatis erudiendo prouehit. Adest electis ut scriptum est: Iuxta est Dominus his qui tribulato sunt corde, et humiles spiritu saluabit . Adest reprobis, ut promissum est: uultus autem Domini super facientes mala, ut perdat de terra memoriam  eorum . Unde necesse est ut semper operibus nequam paueant mali, quorum etiam cogitationes singule conspectui districti iudicis patent. Semper in operatione iustitie, et in his que propter iustitiam patiuntur gaudeant boni, quibus Deum diligentibus omnia cooperantur in bonum , et in quacunque tribulatione positis nunquam eius pietas abest: cui canitur in psalmo: Tibi enim derelictus est pauper, pupillo tu eris adiutor: contere brachium peccatoris et maligni . Quam pietatis sue presentiam non tantum nobis uerbo promisit, sed et euidentibus designauit indiciis, cum post resurrectionem suam discipulis, sepius usque ad diem qua celos petit apparuit, eorumque animos  admonendo, increpando, Spiritus sancti donum tribuendo, roborauit. E quibus quidem apparitionibus decem solummodo in euangelistarum scriptis inuenimus, sed plures fuisse docet Apostolus dicens: Et resurrexit tertia die secundum Scripturas, et uisus est Cephe, et post hec undecim, deinde uisus est plus quam quingentis fratribus simul, deinde uisus est Iacobo, deinde apostolis omnibus, nouissime autem omnium tanquam abortiuo uisus est et mihi. Quibus enim locis uel temporibus facte sunt uisiones, quas commemorat, ignoramus. Tamen scimus quia quod sibi nouissime uisum esse Dominum confirmat, post ascensionem eius factum est: uel quando illum de celo alloquens, de persecutore Ecclesie doctorem fecit; uel quando in paradisum  et tertium celum raptus, audiuit arcana uerba, que non licet homini loqui , et sicut alibi dicit mysterium Euangelii, quod ab homine non accepit, per reuelationem Iesu Christi didicit. Decies uero uisum, ut diximus, post resurrectionem Dominum, Euangeliorum nobis et Actuum apostolorum prodit historia. Ubi ipso resurrectionis sue die quinquies apparuisse legitur. Primo quidem Marie Magdalene flenti ad monumentum. Deinde eidem Marie, et alteri eiusdem nominis femine, regredientibus a monumento nuntiare discipulis, que ibi compererant occurrens apparuit. Tertio Simoni Petro. Quarto Cleophe et socio eius, cum quibus ipse gradiens in Emmaus ibidem in panis fractione cognitus est; qui mox reuersi Hierosolymam inuenerunt  discipulos loquentes: Quia surrexit Dominus uere, et apparuit Simoni. Nam plenius alibi quando Simoni apparuerit non legitur. Quinto apparuit eis in eodem loco ianuis clausis, ubi abierat Thomas. Sexto post dies octo quando erat et cum eis Thomas. Septimo piscantibus ad mare Tiberiadis. Octauo in monte Galilee, quod hodierna lectione audiuimus. Nono recumbentibus illis undecim apparuit, die quo ascendit in celum. Decimo uiderunt eum ipsa die non iam in terra positum, sed eleuatum in era, celosque petentem, dicentibus sibi angelis: Sic ueniet quemadmodum uidistis eum euntem in celum . Hac ergo frequentia corporalis sue manifestationis ostendere uoluit Dominus, ut diximus, in omni loco se bonorum desideriis diuinitus esse  presentem. Apparuit namque ad monumentum lugentibus: aderit et nobis absentie eius recordatione salubriter contristatis. Occurrit reuertentibus a monumento, ut agnita resurrectionis gaudia predicarent: aderit et nobis dum dona que nouimus proximis fideliter annuntiare gaudemus. Apparuit in fractione panis his qui eum peregrinum esse putantes, ad hospitium uocauerunt. Aderit et nobis et cum peregrinis et pauperibus quecunque possumus bona libenter impendimus; in fractione panis, cum sacramenta corporis eius, uidelicet panis, uiuificata ac simplici conscientia sumimus. Apparuit in abdito de sua resurrectione loquentibus: adest et nobis modo eius dono idem agentibus, aderit nobis  semper, cum ab extrinsecis operibus ad tempus uacantes, de eius gratia locuturi conuenimus. Apparuit, cum foribus clausis intus Iudeorum metu residerent. Apparuit cum minorato eodem metu apertis eum gressibus in montis uertice quererent. Adfuit quondam confortaturus suo Spiritu Ecclesiam, cum ab infidelibus premeretur, et ad publicum uenire ac dilatari prohiberetur: adest eidem et nunc cum inclinato ad fidem culmine regali terror quieuit persecutionis, et omnis mundi sublimitas apostolicis est subdita uestigiis. Apparuit piscantibus, eosque apparens diuinis adiuuit beneficiis: aderit et nobis, cum necessaria uite temporalis recta intentione curamus, iustisque nostris laboribus subsidium  sue pietatis subiungit. Apparuit recumbentibus;  aderit et nobis cum iuxta apostoli monita siue manducamus, siue bibimus, siue aliud quid agimus, omnia in gloriam Dei facimus. Apparuit primo in Iudea, deinde in Galilea, post hec rursum in Iudea, die quo ascendit in celum: aderat Ecclesie cum primum solius Iudee terminis clauderetur; adest modo cum, Iudeis ob culpam perfidie derelictis, transmigrauit ad gentes, aderit in futuro, cum ante finem seculi reuertetur ad Iudeam, et sicut Apostolus ait: Intrante gentium multitudine, sic omnis Isrel saluus erit . Nouissime illis apparuit ascendens in celum: aderit et nobis ut eum post mortem sequi mereamur in celos, si ante mortem eum in Bethaniam, unde ascendit, id est, in  domum obedientie, sequi curamus.




uolume back matter






ORDO RERUM QUAE IN HOC TOMO CONTINENTUR.


RABANUS MAURUS FULDENSIS ABBAS ET MOGUNTINUS ARCHIEPISCOPUS.

    AD OPERA B. RABANI MAURI PROLEGOMENA. Col. 9
    B. RABANI MAURI ELOGIUM HISTORICUM, AUCTORE MABILLONIO. 9
    CAPUT PRIMUM.---Rabani nomina, patria, parentes, natiuitatis tempus. 9
    CAP. II.---Monastica professio et diaconatus, studia sub Alcuino, condiscipuli. 12
    CAP. III.---Fuldensis schole regimen, celebritas, alii preceptores, Rabani discipuli et successor in docendo. 13
    CAP. Iu.---Sacerdotium, uexatio, iter Ierosolymitanum. 14
    CAP. u.---Abbatis munus, res geste, regiminis abdicatio. 17
    CAP. uI.---Archiepiscopalis dignitas, archiepiscopi gesta. 22
    CAP. uII.---Scribendi studium, reuerentia erga Patres. 25
    CAP. uIII.---Zelus pro fide et pro integritate morum, auctoritas, humilitas. 27
    CAP. IX.---Mors et etas, sepultura et epitaphium, eleuatio, elogia et memoria. 29
    CAP. X.---Iudicium de eius scriptis et doctrina. 32
    B. RABANI MAURI uITA, AUCTORE RUDOLFO SCHOLASTICO EIUS DISCIPULO. 39
    Obseruationes preuie. 39
    Prefatio auctoris. 41
    Incipit uita. 42
    B. RABANI MAURI uITA ALTERA, AUCTORE TRITHEMIO. 67
    Epistola dedicatoria. 67
    Incipit uita. 71
    Liber primus. 71
    Liber secundus. 86
    Liber tertius. 97
    EIUSDEM uITAE COMPENDIUM. 105
    DE RABANO ILLUSTRIUM SCRIPTORUM TESTIMONIA ET ELOGIA. 107
    IN RABANI OPERA FABRICII NOTITIA BIBLIOGRAPHICA. 127
    CATALOGUS OPERUM RABANI MAURI IN SEX TOMIS EDITIONIS COLuENERII COMPREHENSORUM. 131
    B. RABANI MAURI OPERUM OMNIUM PARS PRIMA.---SCRIPTA AB IPSO IAM ABBATE EDITA. 133
    DE LAUDIBUS SANCTAE CRUCIS LIBRI DUO. 133
    uARIORUM ENCOMIA DE HOC OPERE. 133
    INTERCESSIO ALBINI PRO MAURO. 137
    COMMENDATIO PAPAE. 139
    DE IMAGINE CAESARIS. 141
    Declaratio figure. 143
    INCIPIT PROLOGUS. 145
     PRAEFATIO. 147
    LIBER PRIMUS. 149
    FIGURA PRIMA.---De imagine Christi in modum crucis brachia sua expandentis, et de nominibus eius ad diuinam seu ad humanam naturam pertinentibus. 149
    Declaratio figure. 151
    FIGURA II.---De crucis figura, que intra tetragonum est scripta, et omnia se comprehendere manifestat. 153
    Declaratio figure. 157
    FIGURA III.---De nouem ordinibus angelorum, et de nominibus eorum in crucis figura dispositis. 159
    Declaratio figure. 161
    FIGURA Iu.---De cherubin et seraphin in crucem scriptis et significatione eorum. 163
    Declaratio figure. 165
    FIGURA u.---De quatuor figuris tetragonicis circa crucem positis, et spirituali edificio domus Dei. 167
    Declaratio figure. 169
    FIGURA uI.---De quatuor uirtutibus principalibus quomodo ad crucem pertineant, et quod omnium uirtutum fructus per ipsam nobis collati sunt. 171
    Declaratio figure. 173
    FIGURA uII.---De quatuor elementis, de quatuor uicissitudinibus temporum, de quatuor plagis mundi, et de quatuor quadrantibus naturalis diei, quomodo omnia in cruce ordinentur et in ipsa sanctificentur. 175
    Declaratio figure. 177
    FIGURA uIII.---De mensibus duodecim, de duodecim signis, atque duodecim uentis, et de apostolorum predicatione, deque ceteris mysteriis duodenarii numeri que in cruce ostenduntur. 179
    Declaratio figure. 181
    FIGURA IX.---De diebus anni in quatuor hexagonis et monade comprehensis, et de bissextili incremento quomodo in specie sancte crucis adornentur et consecrentur. 183
    Declaratio figure. 185
    FIGURA X.---De numero septuagenario et sacramentis eius, quomodo cruci conueniant. 187
    Declaratio figure. 189
    FIGURA XI.---De quinque libris mosaicis, quomodo per crucem innouentur exponitur. 191
    Declaratio figure. 193
    FIGURA XII.---De nomine Adam protoplasti, quomodo secundum Adam significet, et eius passionem demonstret. 195
    Declaratio figure. 197
    FIGURA XIII.---De diebus conceptionis Christi in utero uirginis quatuor crucibus demonstratis, hoc est CCLXXuI et eius numeri significatione. 199
    Declaratio figure. 201
    FIGURA XIu.---De annis ab exordio mundi usque in an num passionis Christi, in notis Grecarum litterarum secundum  formam sancte crucis dispositis, simul cum sacramento quod in hoc reuelatur. 203
    Declaratio figure. 205
    FIGURA Xu.---De quatuor euangelistis et Agno, in crucis specie constitutis. 207
    Declaratio figure. 209
    FIGURA XuI.---De septem donis Spiritus sancti, que propheta Isaias enumerat. 211
    Declaratio figure. 213
    FIGURA XuII.---De octo beatitudinibus euangelicis.
    215
    Declaratio figure. 217
    FIGURA XuIII.---De mysterio quadragenarii numeri. 219
    Declaratio figure. 221
    FIGURA XIX.---De quinquagenario numero et sacramento in eo manifestato. 223
    Declaratio figure. 225
    FIGURA XX.---De numero centenario et uicenario, et mystica eius significatione. 227
    Declaratio figure. 229
    FIGURA XXI.---De septuagenario numero et binario cum eius significationibus. 231
    Declaratio figure. 233
    FIGURA XXII.---De monogrammate, in quo Christi nomen comprehensum est. 235
    Declaratio figure. 237
    FIGURA XXIII.---De numero uicenario et quaternario, deque eius sacramento. 239
    Declaratio figure. 241
    FIGURA XXIu.---De numero centenario, quadragenario, quaternario, eiusque significatione. 243
    Declaratio figure. 245
    FIGURA XXu.---De Alleluia et Amen in crucis forma ordinatis. 247
    Declaratio figure. 249
    FIGURA XXuI.---De prophetarum sententiis, que ad passionem Christi et ad nostram redemptionem pertinent. 251
    Declaratio figure. 253
    FIGURA XXuII.---De apostolorum dictis ex eadem re in Nouo Testamento. 257
    Declaratio figure. 259
    FIGURA XXuIII.---De adoratione crucis ab opifice. 261
    Declaratio figure. 263
    LIBER SECUNDUS. 265
    Prefatio. 265
    CAPUT PRIMUM.---De prima figura, in qua Christi imago manus in modum expandit crucis. 265
    CAP. II.---De secunda figura, in qua sancta crux intra tetragonum depicta est. 267
    CAP. III.---De tertie forma figure, in qua nouem ordines angelorum depicti sunt. 267
    CAP. Iu.---De forma quarti schematis, ubi cherubin et seraphin sunt iuxta crucem depicti. 268
    CAP. u.---De quinte figure forma, ubi quatuor tetragoni circa crucem consistunt. 270
    CAP. uI.---De specie sexte figure, ubi de quatuor uirtutibus precipuis commemoratur. 271
    CAP. uII.---De septime figurationis plasmate, ubi de quatuor elementis agitur. 272
    CAP. uIII.---De octaue speciei forma, ubi de duodenarii numeri ratione expositum est. 273
    CAP. IX.---De nona figura, que dierum anni numerum in crucis specie continet. 274
    CAP. X.---De ratione figure decime, ubi septuagenarii ratio descripta est. 275
    CAP. XI.---De undecima figura, ubi Pentateuchus Moysi ordinatus est. 276
    CAP. XII.---De duodecime figure ratione, ubi nomen protoplasti situm est. 277
    CAP. XIII.---De tertie decime ratione figure, ubi ille dierum numerus comprehensus quo Christus in utero uirginis moratus est. 277
    CAP. XIu.---De figura quarta decima, in qua numerus annorum ab exordio mundi usque in annum Passionis Christi notatus est. 278
    CAP. Xu.---De quinta decima figura, ubi Agnus et quatuor euangeliste depicti sunt. 279
    CAP. XuI.---De sexta decima forma, ubi de septem donis Spiritus sancti narratur. 280
    CAP. XuII.---De septime decime figure ratione, ubi octo beatitudines annumerantur. 281
    CAP. XuIII.---De octaua decima specie, ubi quadragenarius numerus positus est. 282
    CAP. XIX.---De forma nona decima, ubi quinquagenarii numeri ratio est. 283
    CAP. XX.---De uicesima forma, ubi centenarius et uicenarius  numerus inditus est. 284
    CAP. XXI.---De uicesima prima figura, in qua septuagenarius et binarius numerus est comprehensus. 285
    CAP. XXII.---De uicesima secunda figura, in qua monogramma depictum est. 287
    CAP. XXIII.---De uicesima tertia figura in qua uicenarius et quaternarius numerus adnotatus est. 288
    CAP. XXIu.---De uicesima quarta specie, ubi centenarius, quadragenarius et quaternarius numerus signatus est. 289
    CAP. XXu.---De uicesima quinta figura, ubi Alleluia et Amen posita sunt. 289
    CAP. XXuI.---De uicesima sexta figura, in qua prophetice sententie denotantur. 290
    CAP. XXuII.---De uicesima septima forma, in qua apostolorum sententie collocantur. 292
    CAP. XXuIII.---De figura uicesima octaua, ubi opifex ipse sanctam crucem adorat. 293
    DE CLERICORUM INSTITUTIONE IAD HEISTULFUM ARCHIEPISCOPUM LIBRI TRES. 293
    Ad fratres Fuldenses epigramma auctoris. 293
    Prefatio. 295
    LIBER PRIMUS. 297
    CAPUT PRIMUM.---De una Dei Ecclesia. 297
    CAP. II.---De tribus ordinibus Ecclesie. 297
    CAP. III.---De tonsura clericorum. 298
    CAP. Iu.---De gradibus ecclesiasticis. 299
    CAP. u.---De ordine tripartito episcoporum. 300
    CAP. uI.---De presbyteris. 301
    CAP. uII.---De diaconis. 302
    CAP. uIII.---De subdiaconis. 303
    CAP. IX.---De acolythis. 304
    CAP. X.---De exorcistis. 304
    CAP. XI.---De lectoribus. 305
    CAP. XII.---De ostiariis. 305
    CAP. XIII.---Quos oporteat ad sacrum ordinem accedere, et quo ordine. 306
    CAP. XIu.---De uestimentis sacerdotalibus. 306
    CAP. Xu.---De superhumerali. 306
    CAP. XuI.---De podere, id est tunica linea. 306
    CAP. XuII.---De cingulo. 306
    CAP. XuIII.---De fanone. 307
    CAP. XIX.---De orario, id est stola. 307
    CAP. XX.---De dalmatica. 307
    CAP. XXI.---De casula. 508
    CAP. XXII.---De sandaliis. 308
    CAP. XXIII.---De pallio. 309
    CAP. XXIu.---De sacramentis Ecclesie. 309
    CAP. XXu.---De baptismatis sacramento. 309
    CAP. XXuI.---De catechumenis. 310
    CAP. XXuII.---De catechizandi ordine. 311
    CAP. XXuIII.---De tinctione baptismi, et unctione chrismatis.
    312
    CAP. XXIX.---De indumento baptizati et Eucaristia.
    313
    CAP. XXX.---De impositione manus episcopalis. 314
    CAP. XXXI.---De sacramento corporis et sanguinis Domini.
    316
    CAP. XXXII.---De officio misse. 321
    CAP. XXXIII.---De ordine misse. 322
    LIBER SECUNDUS. 325
    CAPUT PRIMUM.---De officiis atque orationibus canonicarum horarum. 325
    CAP. II.---De matutina celebratione. 326
    CAP. III.---De officio prime hore. 327
    CAP. Iu.---De tertie hore celebratione. 327
    CAP. u.---De officio sexte hore. 327
    CAP. uI.---De officio none hore. 327
    CAP. uII.---De uespertina celebratione. 327
    CAP. uIII.---De completorio. 328
    CAP. IX.---De nocturna uigiliarum celebratione. 328
    CAP. X.---De ceteris legitimis orationibus. 329
    CAP. XI.---De peculiaribus orationibus. 329
    CAP. XII.---De quadripartita specie orationum. 330
    CAP. XIII.---Quomodo ex his speciebus compunctio nascatur. 331
    CAP. XIu.---De exomologesi, id est confessione. 331
    CAP. Xu.---De litaniis. 332
    CAP. XuI.---De discretione orationis Dominice. 332
    CAP. XuII.---De ieiunio. 333
    CAP. XuIII.---Quid sit inter ieiunium et stationem.
    334
    CAP. XIX.---De ieiunio quarti, quinti, septimi et decimi mensis. 334
    CAP. XX.---De quadragesimali ieiunio. 335
    CAP. XXI.---De ieiunio Pentecostes. 335
    CAP. XXII.---De ieiunio ante Natale Domini, quod sit in nono et decimo mense. 336 
    CAP. XXIII.---De ceteris legitimis ieiuniis. 337
    CAP. XXIu.---De ieiunio quatuor sabbatorum, in quibus duodecim lectiones fiunt et sacre ordinationes. 337
    CAP. XXu.---De priuatis ieiuniis. 338
    CAP. XXuI.---De origine biduane siue triduane. 339
    CAP. XXuII.---De esu carnium et de potione uini. 339
    CAP. XXuIII.---De eleemosynarum differentia. 340
    CAP. XXIX.---De penitentia. 341
    CAP. XXX.---De satisfactione et reconciliatione. 342
    CAP. XXXI.---De Natiuitate Domini. 343
    CAP. XXXII.---De Epiphania Domini. 344
    CAP. XXXIII.---De Purificatione. 345
    CAP. XXXIu.---De Septuagesima, et Sexagesima, et Quinquagesima. 346
    CAP. XXXu.---De die Palmarum. 347
    CAP. XXXuI.---De Cena Domini. 347
    CAP. XXXuII.---De Parasceue. 347
    CAP. XXXuIII.---De Sabbato sancto Pasche. 348
    CAP. XXXIX.---De Pascha Domini. 349
    CAP. XL.---De Ascensione Domini. 353
    CAP. XLI.---De Pentecoste. 354
    CAP. XLII.---De die Dominica. 355
    CAP. XLIII.---De festiuitatibus sanctorum. 356
    CAP. XLIu.---De sacrificiis pro defunctis offerendis.
    357
    CAP. XLu.---De enceniis, et unde omnis ille ordo originem duxerit. 358
    CAP. XLuI.---De festiuitatibus ueterum, et unde festa uel ferie sint dicte. 360
    CAP. XLuII.---De cantico. 361
    CAP. XLuIII.---De psalmis. 361
    CAP. XLIX.---De hymnis. 362
    CAP. L.---De antiphonis. 363
    CAP. LI.---De responsoriis. 363
    CAP. LII.---De lectionibus. 363
    CAP. LIII.---De libris duorum testamentorum. 364
    CAP. LIu.---De scriptoribus sacrorum librorum. 365
    CAP. Lu.---De benedictionibus. 367
    CAP. LuI.---De symbolo. 368
    CAP. LuII.---De regula fidei. 369
    CAP. LuIII.---De heresibus uariis. 371
    LIBER TERTIUS. 377
    CAPUT PRIMUM.---Quid eos scire et habere conueniat, qui ad sacrum ordinem accedere uolunt. 377
    CAP. II.---De eminentia sanctarum Scripturarum, et ad quid omnis scientia referenda sit. 379
    CAP. III.---Quibus obscuritatibus Scriptura sacra sit inuoluta, et quod eam temere alicui legere non liceat. 380
    CAP. Iu.---De gradibus sapientie et caritatis. 380
    CAP. u.---Quod is qui ad sapientie integritatem peruenit, ad caritatis perfectionem perueniat. 382
    CAP. uI.---De modo legendi sacras Scripturas. 383
    CAP. uII.---De canone Hebreorum, quomodo apud eos tripartitus est ordo diuinarum Scripturarum. 383
    CAP. uIII.---Unde sit quod non intelliguntur que scripta sunt. 384
    CAP. IX.---De ignotis signis. 385
    CAP. X.---De translatis signis. 386
    CAP. XI.---De ambiguis signis quomodo constant. 387
    CAP. XII.---De ambiguis propriis. 388
    CAP. XIII.---Modus inueniendi, utrum locutio propria sit an translata. 389
    CAP. XIu.---De uaria significatione uerborum, que constat in contrarietate et diuersitate. 390
    CAP. Xu.---Quod non sit periculum uarius intellectus in eisdem Scripture uerbis, si sensus ipse congruat ueritati. 391
    CAP. XuI.---De duobus generibus doctrinarum gentilium, et que sunt illa que instituerunt homines. 392
    CAP. XuII.---Que diuinitus instituta inuestigauerunt.
    393
    CAP. XuIII.---De arte grammatica et speciebus eius.
    395
    CAP. XIX.---De rhetorica. 396
    CAP. XX.---De dialectica. 397
    CAP. XXI.---De mathematica. 398
    CAP. XXII.---De arithmetica. 399
    CAP. XXIII.---De geometria. 400
    CAP. XXIu.---De musica. 401
    CAP. XXu.---De astronomia. 403
    CAP. XXuI.---De philosophorum libris. 404
    CAP. XXuII.---De acquisitione et exercitio uirtutum.
    405
    CAP. XXuIII.---Quid debeat doctor catholicus in dicendo agere. 406
    CAP. XXIX.---Quot auctores canonicorum librorum, et  sapientes et eloquentes fuerunt. 407
    CAP. XXX.---Quod facili locutione uti in uulgus debeat.
    408
    CAP. XXXI.---De optimo modo dicendi, et quid oporteat predicatorem in dicendo obseruare. 408
    CAP. XXXII.---De triplici genere locutionis, quod Romani auctor eloquii ita distinxit. 409
    CAP. XXXIII.---Quando submisso genere, et quando temperato, quandoque grandi utendum sit. 410
    CAP. XXXIu.---Exempla in Apostolo de predictis generibus tribus. 410
    CAP. XXXu.---Quomodo debeant inter se hec tria permisceri.
    412
    CAP. XXXuI.---Quid sit sapienter et eloquenter dicere, et quod alienum non dicat, qui ab alio prolata bene uiuens predicat. 412
    CAP. XXXuII.---De discretione dogmatum iuxta qualitatem auditorum. 413
    CAP. XXXuIII.---Que uirtutum species contrarie sint singulis speciebus uitiorum. 415
    CAP. XXXIX.---Quod oporteat postulari a Domino possibilitas predicandi. 418
    LIBER DE OBLATIONE PUERORUM. 419
    COMMENTARIORUM IN GENESIM LIBRI QUATUOR. 439
    Freculphus episcopus Mauro abbati. 439
    Rabanus Freculpho. 441
    LIBER PRIMUS. 443
    CAPUT PRIMUM.---De creatione celi et terre. 443
    CAP. II.---Ubi lux primum fieri iubetur. 447
    CAP. III.---Firmamentum die secundo factum, et diuisio aquarum supra et infra firmamentum. 449
    CAP. Iu.---Ubi aque a terra separatio fieri iubetur, et terra germinare die tertio. 451
    CAP. u.---Ubi luminaria fieri iubetur, et facta sunt die quarto. 452
    CAP. uI.---Ubi ex aquis animalia iubentur educi die quinto, et ipsa animalia benedicuntur. 456
    CAP. uII.---Ubi de terra animalia produci iubentur die sexto, et Dominus hominem fieri iubet; qui statim factus, ab ipso Domino benedicitur. 458
    CAP. uIII.---Ubi Adam escarum accepit potestatem. 462
    CAP. IX.---Orbis consummatio die septimo. 464
    CAP. X.---Allegorica expositio de sex dierum opere. 466
    CAP. XI.---Recapitulatio totius creationis, et de eius mystico intellectu. 470
    CAP. XII.---De plantatione paradisi, et quatuor fluminum diuisione, in quo homo cultor et custos a Deo constitutus est. 476
    CAP. XIII.---Ubi preceptum Ade a Deo in paradiso datum est, et Adam nomina cunctis animantibus imposuit. 480
    CAP. XIu.---De factura mulieris ex costa Ade. 482
    CAP. Xu.---De suggestione serpentis, et seductione Ade et coniugis eius. 486
    CAP. XuI.---Ubi se nudos uiderunt Adam et Heua. 491
    CAP. XuII.---Ubi Dominus Ade in paradiso loquitur post transgressionem eius. 492
    CAP. XuIII.---Ubi sententia fertur in serpentem. 494
    CAP. XIX.---Ubi mulieri necnon et Ade corruptio indicitur.
    496
    CAP. XX.---Expulsio protoplastorum de paradiso. 500
    LIBER SECUNDUS. 501
    CAPUT PRIMUM.---De duobus, id est, Cain et Abel fratribus, et quem typum eorum uterque gessit. 501
    CAP. II.---De filiis Lamech, qui ostenderunt musicam, et artem ferrariam atque erariam, et de uindicta Lamech. 508
    CAP. III.---De Adam quomodo rursum filios susceperit, et fine uite eius. 509
    CAP. Iu.---De Mathusalem et Lamech. 510
    CAP. u.---De gigantibus, et de centum uiginti annis hominibus ad penitentiam a Deo concessis. 511
    CAP. uI.---De Ne et constructione arce eius. 513
    CAP. uII.---De ingressu animantium in arcam, et de diluuio. 518
    CAP. uIII.---De egressu Ne ex arca, et sacrificio eius atque benedictione. 520
    CAP. IX.---De plantatione uinee per Ne, et nudatione eius, et irrisione Cham. 525
    CAP. X.---Generationes filiorum Ne. 526
    CAP. XI.---De Nemrod gigante, et de confusione linguarum in turris edificatione. 528
    CAP. XII.---De generatione Abram, et de exitu eius a terra Chaldeorum. 531
    CAP. XIII.---De descensione Abre in Aegyptum, et  de eis que tunc ibi gesta sunt in Sara uxore eius. 534
    CAP. XIu.---De contentione inter pastores Abre et Lot: et de promissione Abre, qua Deus ei promittit terram Chanaan in possessionem. 536
    CAP. Xu.---Quod quatuor reges aduersus Sodomorum quinque reges belligerauerunt, et Lot predauerunt; et quod Abram predam cum Lot reduxit. 537
    CAP. XuI.---De Melchisedech, et de decimatione Abre. 540
    CAP. XuII.---Ubi Deus tertio uisus est Abre, et filium ei promittit, et de sacrificio Abram. 540
    CAP. XuIII.---De coniunctione Agar ancille Sarai ad Abram, et fuga ipsius Agar. 543
    CAP. XIX.---Testamentum Dei factum ad Abram; et quod Dominus eum patrem gentium futurum pollicetur, et nomen ei Abraham imposuit. 545
    CAP. XX.---Circumcisio Abrahe et Ismelis filii eius, et omnium uernaculorum domus eius. 548
    CAP. XXI.---Ubi tres uiri apparuerunt Abrahe in conualle Mambre, sedenti in ostio tabernaculi sui. 550
    CAP. XXII.---De Sodomitis et Lot hospitalitate. 553
    CAP. XXIII.---De abscessione Lot a Sodomis, et concubitu duarum filiarum eius cum eo. 556
    CAP. XXIu.---De peregrinatione Abrahe in Geraris; et de Abimelech rege Palestinorum. 559
    LIBER TERTIUS. 561
    CAPUT PRIMUM.---De natiuitate Isaac, et de eiectione Agar cum Ismele. 561
    CAP. II.---De iuramento Abrahe et pacto cum Abimelech. 565
    CAP. III.---De eo quod tentauit Deus Abraham de filio, et oblatione arietis pro eodem filio. 566
    CAP. Iu.---De generatione Rebecce, et de obitu Sare uxoris Abrahe, et de sepultura eius. 569
    CAP. u.---De desponsatione Rebecce per seruum Abrahe. 571
    CAP. uI.---De aduentu Rebecce ad Isaac. 573
    CAP. uII.---De Cetura uxore Abrahe. 579
    CAP. uIII.---De morte Abrahe et Ismelis progenie. 580
    CAP. IX.---De conceptu Rebecce, et de natiuitate duorum filiorum eius. 580
    CAP. X.---De eo quod Esau Iacob uendidit primogenita sua. 582
    CAP. XI.---De transitu Isaac ad Abimelech regem Palestinorum, ubi Rebeccam uxorem, sororem suam esse finxit; et de puteis quos fodit Isaac. 584
    CAP. XII.---De ostensione Dei ad Isaac, cui ipse aram edificauit. 587
    CAP. XIII.---De senectute Isaac et benedictione Iacob. 587
    CAP. XIu.---De uisione Iacob dum iret in Mesopotamiam, et uoto ipsius. 591
    CAP. Xu.---De aduentu Iacob in Mesopotamiam, ubi iuxta puteum Rachel agnouit. 594
    CAP. XuI.---De seruitute Iacob qua seruiuit Laban pro duabus filiabus eius, et significatione mystica earumdem filiarum. 595
    CAP. XuII.---De generatione filiorum Iacob ex quatuor uxoribus. 596
    CAP. XuIII.---De seruitute Iacob qua seruiuit Laban pro gregibus suis. 602
    CAP. XIX.---De reditu Iacob ex Mesopotamia cum uxoribus et liberis, et pacto quod cum Iacob iniuit Laban. 605
    CAP. XX.---De eo quod munera misit Esau fratri suo, et de luctamine uiri cum eo, a quo benedictus est. 608
    CAP. XXI.---De collocutione Esau cum Iacob. 612
    CAP. XXII.---De raptu Dine filie Lie per Sichem filium Hemor Heuei, et de ultione stupri. 614
    CAP. XXIII.---Ubi Deus ad Iacob loquitur, mandans ei de idolorum disperditione. 615
    CAP. XXIu.---De obitu Rachel ob partus difficultatem, nec non et de obitu Isaac et sepultura eius. 617
    CAP. XXu.---De progenie Esau. 618
    CAP. XXuI.---De Ioseph somnio quod uiderat. 621
    CAP. XXuII.---De eo quod Iacob misit Ioseph ad fratres suos, ubi ipsi pascebant oues, a quibus uenditus est Madianitis. 623
    CAP. XXuIII.---De Iuda et uxore eius ac filiis, necnon et de concubitu ipsius cum Thamar nuru sua. 625
    LIBER QUARTUS. 629
    CAPUT PRIMUM.---De descensione Ioseph in Aegyptum, et de libidine domine ipsius, qua cum eo concumbere uoluit. 629
    CAP. II.---De duobus eunuchis Pharaonis peccantibus, quibus Ioseph in carcere positus, somnium eorum interpretatus est. 633
     CAP. III.---De somnio Pharaonis, et interpretatione Ioseph. 634
    CAP. Iu.---De eo quod Ioseph princeps Aegypti a Pharaone constituitur. 635
    CAP. u.---De eo quod Ioseph tempore fertilitatis congregauit triticum in horrea, ad sedandam famem futuri temporis. 636
    CAP. uI.---De eo quod Iacob tempore famis misit filios suos in Aegyptum ad emendum triticum, quibus agnitis, Ioseph exploratores eos appellauit, sed tamen cum frumento et pretio eos domum remisit. 637
    CAP. uII.---De secundo transitu fratrum Ioseph in Aegyptum, simul cum Beniamin et tentatione eorum. 640
    CAP. uIII.---Ubi Ioseph fratres sui agnoscunt, quos remisit ad patrem suum, ut eum cum tota domo sua ducerent ad se in Aegyptum. 643
    CAP. IX.---De descensione Iacob in Aegyptum. 645
    CAP. X.---De eo quod Ioseph statuit Iacob patrem suum coram Pharaone, cui ille per Ioseph dedit optimam terram Gessen. 647
    CAP. XI.---De eo quod Ioseph adquisiuit totam terram Aegypti Pharaoni in possessionem. 649
    CAP. XII.---Ubi Iacob Ioseph pro sepultura sua iuramento constrinxit. 650
    CAP. XIII.---De eo quod Iacob filios Ioseph benedixit. 652
    CAP. XIu.---De prophetia Iacob, qua filiorum Isrel reditum predixit. 654
    CAP. Xu.---De benedictionibus duodecim patriarcharum, quibus benedixit illis pater suus Iacob. 655
    CAP. XuI.---De obitu Iacob, et de planctu Aegyptiorum in exsequiis eius. 666
    CAP. XuII.---Fratres Ioseph post exitum patris sui ac sepulturam rogant ne memor sit iniquitatum quas fecerunt in eum. 668
    CAP. XuIII.---De eo quod Ioseph fratres suos adiurauit quatenus egredientes ex Aegypto ossa sua secum portarent post obitum ipsius. 669
    LIBER DE COMPUTO. 669
    Prologus. 669
    CAPUT PRIMUM.---De numerorum potentia. 671
    CAP. II.---Unde dictus sit numerus. 672
    CAP. III.---De speciebus numerorum diuersis. 672
    CAP. Iu.---De numeri demonstratione. 673
    CAP. u.---Quomodo numeri litteris notentur. 673
    CAP. uI.---Quomodo digitis significentur. 673
    CAP. uII.---De Grecorum notis ad numerum aptatis. 675
    CAP. uIII.---De unciarum figuris et diuisionibus. 675
    CAP. IX.---De tempore. 676
    CAP. X.---De trimoda discretione temporis. 676
    CAP. XI.---De atomo inuisibili. 677
    CAP. XII.---De ostento. 677
    CAP. XIII.---De momento. 677
    CAP. XIu.---De partibus. 677
    CAP. Xu.---De minuto. 678
    CAP. XuI.---De puncto. 678
    CAP. XuII.---De hora. 678
    CAP. XuIII.---De quadrante. 678
    CAP. XIX.---De die. 679
    CAP. XX.---De partibus diei. 679
    CAP. XXI.---De nocte. 680
    CAP. XXII.---De partibus noctis. 680
    CAP. XXIII.---Ubi dies incipiat seu finiatur, et ubi primus dies seculi fuerit. 680
    CAP. XXIu.---De hebdomada. 681
    CAP. XXu.---De speciebus hebdomadarum. 681
    CAP. XXuI.---De denominatione dierum. 682
    CAP. XXuII.---De feriis. 682
    CAP. XXuIII.---De mensibus. 682
    CAP. XXIX.---De Hebreorum mensibus. 683
    CAP. XXX.---De Aegyptiorum mensibus. 684
    CAP. XXXI.---De Grecorum mensibus. 684
    CAP. XXXII.---De mensibus Romanorum. 684
    CAP. XXXIII.---De Kalendis, Nonis, et Idibus. 686
    CAP. XXXIu.---De quatuor uicissitudinibus temporum. 687
    CAP. XXXu.---De annis. 688
    CAP. XXXuI.---De species sint annorum. 688
    CAP. XXXuII.---De planetis et origine nominum earum. 689
    CAP. XXXuIII.---De planetarum cursu per signiferum et natura signiferi. 690
    CAP. XXXIX.---De duodecim signis. 690
    CAP. XL.---Demonstratio signorum per solis cursum. 691
    CAP. XLI.---De lune cursu per signa. 691
    CAP. XLII.---Argumentum ad inuestigandum lune cursum. 692
     CAP. XLIII.---Argumentum de eo quot horis luna luceat. 693
    CAP. XLIu.---De magnitudine solis et lune. 693
    CAP. XLu.---De natura et situ lune. 693
    CAP. XLuI.---De eclypsi solis siue lune. 693
    CAP. XLuII.---Eclypsin ubi non sit, et quare. 694
    CAP. XLuIII.---De inditio et qualitate planetarum. 694
    CAP. XLIX.---De natura celi. 694
    CAP. L.---De quinque circulis mundi. 695
    CAP. LI.---De his signis stellarum que extra zodiacum sunt. 695
    CAP. LII.---De cometis. 696
    CAP. LIII.---De solsticiis et equinoctiis. 696
    CAP. LIu.---De bissexto in solis et lune cursu. 696
    CAP. Lu.---Argumentum ad bissextum inueniendum. 699
    CAP. LuI.---De saltu lunari. 699
    CAP. LuII.---De decennouennali circulo. 700
    CAP. LuIII.---Argumentum ad inueniendum quotus sit annus circuli decennouennalis. 700
    CAP. LIX.---De communibus annis et embolismis. 700
    CAP. LX.---De ogdoade et endecade. 701
    CAP. LXI.---De annis Dominice Incarnationis. 702
    CAP. LXII.---Argumentum ad inueniendum annos Domini. 703
    CAP. LXIII.---Quot sint anni a passione Domini. 704
    CAP. LXIu.---Ubi passio Domini primum celebrata sit. 704
    CAP. LXu.---Numerus annorum ab initio mundi usque in aduentum Domini. 705
    CAP. LXuI.---De indictionibus. 705
    CAP. LXuII.---Argumentum de indictionibus. 706
    CAP. LXuIII.---De epactis lunaribus. 706
    CAP. LXIX.---Argumentum de eisdem epactis. 706
    CAP. LXX.---De regulis lunaribus. 707
    CAP. LXXI.---De concurrentibus, id est, epactis solaribus. 708
    CAP. LXXII.---Argumentum de epactis solaribus. 708
    CAP. LXXIII.---De regulis solaribus. 709
    CAP. LXXIu.---Argumentum de solis et lune cursu per dies anni. 709
    CAP. LXXu.---Item argumentum per dies mensis de eadem re. 710
    CAP. LXXuI.---De reditu et computo articulari utrarumque epactarum solis et lune. 711
    CAP. LXXuII.---De cyclo lunari. 711
    CAP. LXXuIII.---Argumentum lunari cycli. 712
    CAP. LXXIX.---Argumentum quota sit luna in Kalendis Ianuariis. 712
    CAP. LXXX.---De quartadecima luna paschali. 713
    CAP. LXXXI.---Argumentum de eadem luna quartadecima. 713
    CAP. LXXXII.---Item aliud argumentum. 714
    CAP. LXXXIII.---Item aliud argumentum de terminis paschalibus, et de accensione prime lune primi mensis, et de terminis quadragesimalibus, qualem concordiam inter se habeant. 715
    CAP. LXXXIu.---Item de eadem re argumentum uersibus comprehensum. 719
    CAP. LXXXu.---Argumentum ad inueniendum initium primi mensis. 719
    CAP. LXXXuI.---De die dominico Pasche. 720
    CAP. LXXXuII.---Opinio diuersorum ubi primum sit Dominica dies resurrectionis Domini celebrata. 721
    CAP. LXXXuIII.---Argumentum ad inueniendum diem Dominicam Pasche. 722
    CAP. LXXXIX.---De luna Dominice Pasche. 722
    CAP. XC.---Argumentum ad ipsam lunam inueniendam. 722
    CAP. XCI.---Item aliud argumentum. 723
    CAP. XCII.---Quid distet inter Pascha et Azyma. 723
    CAP. XCIII.---De mystica significatione Pasche. 724
    CAP. XCIu.---De circulo magno paschali. 725
    CAP. XCu.---De seculis. 725
    CAP. XCuI.---De etatibus. 726
    COMMENTARIORUM IN MATTHAEUM LIBRI OCTO. 727
    Prefatio ad Haistulphum archiepiscopum Moguntinum. 727
    LIBER PRIMUS. 729
    Proemium. 729
    CAPUT PRIMUM.---Genealogia Christi enumeratur, et in tres tessaradecades diuiditur, et de desponsatione matris eius narratur. 731
    CAP. II.---De natiuitate Christi in Bethlehem Iuda, et magis, de fuga in Aegyptum et nece infantum, etc. 754
     CAP. III.---De predicatione Ioannis Baptiste, et baptismo Christi. 766
    CAP. Iu.---De ieiunio Christi in deserto et trina tentatione, etc. 779
    LIBER SECUNDUS. 785
    CAP. Iu SEQUITUR.---De initio predicationis Christi et uocatione discipulorum. 785
    CAP. u.---De sermone Domini in monte et perfectione euangelica. 793
    CAP. uI.---De eleemosyna facienda, de orando Deo, de uitanda hypocrisi et auaritia. 814
    CAP. uII.---De non iudicando proximum temere. Hortatur ingredi per angustam portam; docet cauendos falsos prophetas. 840
    LIBER TERTIUS. 853
    CAP. uIII.---Absoluto sermone in monte mundatur leprosus, sanatur paralyticus et socrus Petri. Quidam sequi uolunt Dominum; qui nauigans tempestatem sedat et demones expellit. 853
    CAP. IX.---Sanat iehsu paralyticum, mulierem a profluuio sanguinis. uocat Mattheum, suscitat filiam archisynagogi, etc. 870
    CAP. X.---Duodecim apostolos premittit cum potestate sanandi omnem languorem, et omni doctrina, et quod non uenerit pacem mittere, sed gladium. 887
    LIBER QUARTUS. 907
    CAP. XI.---Iesu legatis ab Ioanne missis respondet, de eoque turbas docet: increpat ciuitates que credere noluerunt. Confessio eius ad Patrem, et de eius iugo suaui. 907
    CAP. XII.---Discipuli spicas uellunt. iehsu sanat manum aridam et demoniacum cecum et mutum, Phariseis signum Ione dat. 918
    CAP. XIII.---De nauicula docet turbas in parabolis quas domi apostolis exponit; docet in synagoga Nazareth, ubi sine honore est. 938
    LIBER QUINTUS. 955
    CAP. XIII SEQUITUR. 955
    CAP. XIu.---Narratur decollatio Ioannis Baptiste, cum miraculo quinque panum et ambulatione super aquas. 958
    CAP. Xu.---Ad Phariseos sermo, de eo quod coinquinat hominem. Sanat filiam Syrophenisse et alios male affectos, satiat septem panibus quatuor millia hominum. 974
    CAP. XuI.---De cauendo fermento Phariseorum. De confessione Petri, et eo increpato ne scandalo sit, etc. 986
    CAP. XuII.---In monte transfiguratur Dominus coram discipulis, et Elia, et Moyse. Lunaticum curat. Petro iubet pro se et illo dare censum. 996
    CAP. XuIII.---Docet humilitatem exemplo paruulorum, et neminem eorum scandalizandum; exemplum proponit de oue errante, et quoties fratri sit ignoscendum. 1006
    LIBER SEXTUS. 1015
    CAP. XIX.---Uxorem non debere dimitti docet, et de eunuchis; infantes a benedictione non esse arcendos; diuitem difficile intraturum in regnum celorum; et centuplum recepturum, qui omnia deserit propter Christum. 1015
    CAP. XX.---Parabola operariorum in uinea; de filiis Zebedei, et accubitis primis cene; de duobus cecis secus uiam. 1025
    CAP. XXI.---De ingressu Iesu in Ierusalem et eiectione uendentium ex templo. De indignatione Phariseorum super pueros clamantes Osanna. De ficu arida et Ioanne Baptista. 1035
    CAP. XXII.---De homine rege qui fecit nuptias; de censu Cesaris; de muliere qui septem fratres habuit, et cuius filius sit Christus. 1053
    LIBER SEPTIMUS. 1063
    CAP. XXIII.---Instruit Dominus turbas et discipulos de Scribis et Phariseis; increpat Scribas et Phariseos multis modis increpando ue. Exprobrat Ierusalem occisionem prophetarum, et predicit eius interitum. 1063
    CAP. XXIu.---De structura templi et signis nouissimorum dierum, et aduentu Saluatoris; de uigilantia serui boni et occasu elementorum, etc. 1076
    CAP. XXu.---Parabola de decem uirginibus, de ouibus et hedis, de operibus eorum, de seruis frugi, et pigro, etc. 1084
    LIBER OCTAuUS. 1097
    CAP. XXuI.---De Iudeorum in necem Christi consilio, de cena in Bethania, de Iude traditoris petito pretio; de extrema cena, et que ibi et in horto contigerunt. 1097
    CAP. XXuII.---iehsu Pilato traditur, Iudas laqueo perit; et de tota Christi Domini passione. 1125




FINIS TOMI CENTESIMI SEPTIMI.
