
PATROLOGIAE TOMUS CXXXII.

REGINO PRUMIENSIS ABBAS / HUCBALDUS MONACHUS ELNONENSIS / IOANNES X / LEO uI / STEPHANUS uII / LEO uII / STEPHANUS uIII / ROM. PONT. / S. RADBODUS TRAIECTENSIS / WALDRAMMUS ARGENTINENSIS / SALMO CONSTANTIENSIS / STEPHANUS LEODIENSIS / WALTERIUS SENONENSIS / DADO uIRDUNENSIS, EPISC. / HERuAEUS RHEMENSIS / AGIO NARBONENSIS / SEULFUS RHEMENSIS, ARCHIEP. / ODILO MONACHUS / S. MEDARDUS SUESSIONENSIS / RADBODUS DOLENSIS / ABBO SANGERMANENSIS / MONACHUS / CYPRIANUS CORDUBENSIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXXII.


REGINO PRUMIENSIS ABBAS,



HUCBALDUS MONACHUS ELNONENSIS;



IOANNES X,



LEO uI,



STEPHANUS uII,



LEO uII,



STEPHANUS uIII,



ROM. PONT.;



S. RADBODUS TRAIECTENSIS,



WALDRAMMUS ARGENTINENSIS,



SALMO CONSTANTIENSIS,



STEPHANUS LEODIENSIS,



WALTERIUS SENONENSIS,



DADO uIRDUNENSIS, EPISC.;



HERuAEUS RHEMENSIS,



AGIO NARBONENSIS,



SEULFUS RHEMENSIS, ARCHIEP.;



ODILO MONACHUS,



S. MEDARDUS SUESSIONENSIS,



RADBODUS DOLENSIS,



ABBO SANGERMANENSIS,



MONACHUS,



CYPRIANUS CORDUBENSIS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM X.

REGINONIS

PRUMIENSIS ABBATIS,

HUCBALDI MONACHI ELNONENSIS,



OPERA OMNIA,

AD EDITIONES MELIORIS NOTAE RECOGNITA, uARIIS MONUMENTIS ILLUSTRATA, NEMPE OPUSCULIS DE ARTE MUSICA, QUAE SUPPEDITAuIT D. MARTINI GERBERTI, S. BLASII IN SILuA NIGRA ABBATIS, COLLECTIO SCRIPTORUM ECCLESIASTICORUM DE MUSICA. ACCEDUNT

IOANNIS X,



LEONIS uI,



STEPHANI uII,



LEONIS uII,



STEPHANI uIII,

PONTIFICUM ROMANORUM,

EPISTOLAE ET PRIuILEGIA.

INTERMISCENTUR

ROBERTI METENSIS,



RADBODI TRAIECTENSIS,



WALDRAMMI ARGENTINENSIS,



SALOMONIS CONSTANTIENSIS,



STEPHANI LEODIENSIS,



WALTERII SENONENSIS,



DADONIS uIRDUNENSIS, EPISCOPORUM,



HERuAEI RHEMENSIS,



AGIONIS NARBONENSIS,



SEULFI RHEMENSIS, ARCHIEPISCOPORUM,



ODILONIS MONACHI S. MEDARDI SUESSIONENSIS,



RADBODI DOLENSIS,



ABBONIS SANGERMANENSIS MONACHI,



CYPRIANI CORDUBENSIS,



SCRIPTA uEL SCRIPTORUM FRAGMENTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXII CONTINENTUR.


REGINO PRUMIENSIS ABBAS.
    De ecclesiasticis Disciplinis et Religione Christiana. 175.---Stephani Baluzii note ad librum Reginonis De ecclesiasticis Disciplinis. 400.---Appendix actorum ueterum quorum in notis facta mentio est. 455.---De harmonica Institutione. 483.




BERTARIUS uIRDUNENSIS PRESBYTER.
    Gesta episcoporum uirdunensium. 502.




ROBERTUS METENSIS EPISCOPUS.
    Diplomata et epistole. 529.




S. RADBODUS TRAIECTENSIS AD RHENUM EPISCOPUS.
    Radbodi breue Chronicum. 548.---Sermo de S. Switberto. 548.---Sermo de uita S. uirginis Christi Amelberge. 550.---Homilia de S. Lebwino. 553.---Carmina. 557.




SALOMON CONSTANTIENSIS EPISCOPUS.
    uersus ad Dadonem episcopum. 562.




WALDRAMMUS ARGENTINENSIS EPISCOPUS.
    Carmina. 575.




ODILO MONACHUS S. MEDARDI SUESSIONENSIS.
    De Translatione reliquiarum S. Sebastiani martyris et Gregorii pape. 576.---Epistola ad Hucbaldum monachum S. Amandi. 628.---Sermones tres. 629.




STEPHANUS LEODIENSIS EPISCOPUS.
    uita S. Lamberti. 643.




HERuAEUS RHEMENSIS ARCHIEPISCOPUS.
    Epistola ad Witonem archiepiscopum Rothomagensem. 661.---Concilium Rhemense preside Herueo. 673.




WALTERIUS SENONENSIS EPISCOPUS.
    Statuta. 717.




RADBODUS DOLENSIS.
    Epistola ad Adelstanum regem. 719.




ABBO SANGERMANENSIS MONACHUS.
    De Bello Parisiaco. 721.




DADO EPISCOPUS uIRDUNENSIS.
    De uita Hattonis et Berhardi. 779.---Fragmentum historicum. 779.




AGIO ARCHIEPISCOPUS NARBONENSIS.
    Historia abbatie uabrensis. 782.




CYPRIANUS CORDUBENSIS ECCLESIAE ARCHIPRESBYTER.
    Epigrammata. 797.




IOANNES PAPA X.
    Epistole et priuilegia. 799.




LEO PAPA uI.
    Epistola ad episcopos Dalmatie. 813.




HUCBALDUS MONACHUS S. AMANDI.
    OPERUM PARS PRIMA.---HAGIOGRAPHICA. 825.---Epistola de S. Theoderico. 825.---Hymnus de S. Theoderico. 826.---uita S. Rictrudis abbatisse Marcianensis. 828.---Passio S. Quirici et Iulitte martyrum. 851.---uita S. Aldegundis uirginis. 857.---uita S. Lebwini presbyteri et confessoris. 875.---De S. Ionato confessore. 893.---OPERUM PARS SECUNDA. MISCELLANEA. 905.---Opuscula de Musica. 905.---De Harmonica Institutione. 905.---Musica Enchiriadis. 958.---Scholia de arte musica.---Monachi egloga de laudibus Caluitii. 1041.---Epistola metrica ad Carolum Caluum imperatorem. 1048.---Epitaphium Milonis monachi S. Amandi Elnonensis Hucbaldi magistri. 1049.---epitaphium duplex. 1049.




STEPHANUS PAPA uII, AL. uIII.
    Epistole et priuilegia. 1051.




IOANNES PAPA XI.
    Epistole et priuilegia. 1055.




SEULFUS RHEMENSIS ARCHIEPISCOPUS.
    Concilium Rhemense preside Seulfo. 1065.




LEO PAPA uII.
    Epistole et priuilegia. 1065.




STEPHANUS PAPA uIII, AL. IX.
    Epistole et priuilegia. 1089.






Main uolume text





ANNO DOMINI DCCCCXu.
REGINO PRUMIENSIS ABBAS.



REGINONIS CHRONICON.





PERTZII PRAEFATIO IN CHRONICON REGINONIS.



 Regino, si Annalibus Prumiensibus, seculo decimo sexto conscriptis, fides, nobilibus parentibus Altrepii ad Rhenum natus, inde ab anno 892 Prumiensis in Arduenna monasterii regimen tenuit. Quo emulis agentibus, ut ipse conqueritur, destitutus, anno 899 Ricarium, fratrem Gerhardi et Mathfridi, potentissimorum in Lotharingia comitum, »inuidiosum sui negotii successorem sustinuit,« et reliquo uite in monasterio sancti Maximini prope muros Treuerice urbis exacto, ibi etiam diem supremum obiit. Lapis eius sepulcralis una cum pedo fracto an. 1581 repertus, inscriptis elegis, licet ualde mutilatis, annum obitus 915 indicare uidetur:

. . . . . FESSA REGINONIS CONTINET OSSA. ABBAS EGREGIUS. PRAEFUIT IPSE PIUS. eNOBIO QUONDAM PRUMIENSI MORIBUS ALMIS POSTQUAM . . . . . . . . . . . . . . . . . . . . . . . .  . . . . O DCCCCXu.
Otium quo ultimis uite annis fruebatur, conscripendis tum chronicis, tum, ex iussu Ratbodi Treuirorum archiepiscopi, libris duobus de ecclesiasticis Disciplinis et religione Christiana, atque epistole de harmonica Institutione ad eumdem Ratbodum, lectionario totius anni prefixe, impendit. Et hec quidem nondum luci data est; libros de ecclesiastica Disciplina, quorum prior de rebus et personis ecclesiasticis, alter de uita et conuersatione laicorum agit, post Ioachimum Hildebrandum Stephanus Baluzius Parisiis an. 1671 edidit; Chronicorum libri, una cum anonymi continuatione usque ad an. 967, sepius typis dati sunt, quod eos historie illustrande multum conferre dudum omnibus persuasum esset. Quibus tamen paulo diligentius inspectis, maximam eorum partem nullam legentibus utilitatem afferre fateamur necesse est. Nam liber primus, Bede Chronico de sex etatibus mundi uelut fundamento  suo superstructus, in rebus enarrandis nichil fere nisi ipsa fontium uerba sententiasque profert. Exscribuntur in eo preter Bedam Martyrologium aliquod antiquum  aut uite sanctorum, tum gesta regum Francorum, Pauli Diaconi Historia Longobardorum, gesta pontificum Romanorum, gesta Dagoberti, uite sanctorum Goaris et Lamberti; sub finem etiam libri, dum Bede Chronicon rebus in temporum ordinem redigendis non amplius sufficeret, annis Caroli maiorisdomus 4, 5, 10, 15, 16, 17, 18, 20, 21, 22, 24, 26, Annales Petauiani adhibiti sunt. In libro secundo triplex scribendi genus distinguas. Annis 741-814 auctor, Annalibus Laurissensibus innixus, preter ea que inde desumpsit et haud raro corrupit  , clausulam de Pippini regis consecratione  , et annis 746 et 753 quedam ex narratione seniorum audita in rem suam uocauit, que, dubie licet fidei, serioris tamen eui scriptoribus placuerunt, annis 814-870 rerum gestarum ordinem in tantum peruertit, ut omnia ea non monumentis, sed, quas ipse fontem suum esse confitetur, Patrum relationibus et memorie non satis fide deberi pateat. Annis tantum 829, 847, 851, 860, necrologium monasterii sui, et in causa  Lotharii et Theutberge enarranda collectionem aliquam epistolarum, qualem hodieque Treueris superesse u. cl. Wyttenbachius refert  , consuluisse uidetur. Denique post annum 870 ipse, non indiligens temporis sui spectator, plurima alias incognita memorie seruauit; nec tamen uel in iis fieri potuit, ut quidquid suo anno assignaret, cum totum opus post annum demum 900  inchoauerit. Absoluit illud anno 907, antequam nuntius de Alani, Brittonum regis, obitu  in Germaniam perferretur; prefationem ad Adalberonem, Augustensem episcopum, initio anni 908, Burchardo Thuringorum duce nondum defuncto  , addidisse uidetur.

Iam igitur, qualis et in quibus Reginoni auctoritas tribuenda sit, diiudicari potest. Que ex aliis hausit, non apud eum, sed in fontibus ipsis requiras; reliqua quo propius ad annum 900 accedunt, eo maiorem fidem merentur; auctorem uero consulto nunquam ueritatem adulterasse, tota operis ratio, et  ea que annis 892 et 899 de se ipso profitetur, persuadent.

Annos ab incarnatione Domini numerat, qua tamen  uoce hic diem Natiuitatis intelligi, et annum a die 25 Decembris inchoari, annis 34, 888 et 892 inter se collatis, extra dubitationem uenit.

Opus posterioris eui hominibus ita se acceptum reddidit, ut non solum eodem iam seculo continuatorem nancisceretur et ab annalista Metensi totum fere transcriberetur, sed postea quoque a principibus historicorum, Hermano Contracto, Sigeberto Gemblacensi et Ottone Frisingensi, in rem suam uersum sit. Preterea in Gesta Treuerorum narratio de Treuerorum euersione an. 882, plura in Chronographum Saxonem et Hugonem Flauiniacensem, multo tamen plurima in Annalistam Saxonem inde deriuata sunt. Que omnia quantum ad restituendum Reginonis textum conducant, neminem fugiet. Maioribus tamen eam in rem subsidiis usus sum, dum mihi et codices Reginonis antiquos, aut sociorum nostrorum studio repertos, aut Societatis impensis cum editis collatos, consulere licuit. Noue igitur editioni inseruierunt:

 1. Codex bibliothece publice ciuitatis Scafhusane, membranaceus in 4o, seculi X uel XI, a beate memorie Ittnero, serenissimi Magni Ducis Badensis consiliario intimo, quem, dum uiueret, inter ardentissimos operis nostri promotores habuimus, detectus, et a u. cl. Carolo Dumge, eiusdem principis tabulario prefecto, an. 1821 diligentissime cum editis collatus est. Plus quam quadraginta scribis, quorum nonnulli scripture pulchritudine excellant, deberi, u. cl. tradit. Eum omnium quorum usus mihi obuenit, optimum esse perspexi. Ad quem proxime accedit.

2. Codex bibliothece aulice Carlsruhane, membranaceus in 8o maiori, foliorum 88, seculo undecimo exaratus. Detexit eum et diligentissimam collationem a se confectam ultro Societati obtulit u. cl. Molterus, serenissimi Magni Ducis Badensis e consiliariis, et bibliothece Carlsruhane prefectus. Codex, inscriptione ad calcem eius teste, olim Alberti   cuiusdam de Kneringen fuisse uidetur. Prime linee ante uerba et tocius philosophie studiis deleta sunt; continuatio nulla adiecta. Folium unum, annorum 901 et 902 historiam continens, excidit; tota quoque annorum 773-794 narratio inde a uerbis Tunc rex castra posuit ad easdem clusas usque Cum uero audissent loco suo deest, ita tamen ut inter uerba anni 801 Huius factionis fuere principes et initium anni sequentis omnia que apud Reginonem inde a uerbis an. 783 Post hec  Pistoriana tertia Ratisbone an. 1726 a Burcardo Gotthelff Struuio adnotationibus quidem adornata, et ope Pauli Diaconi, Annalistarum Metensis et Saxonis nonnunquam emendata, uitiis tamen scatet, ita ut nec corrigendo nec illustrando textui multum conduxerit. Meliores certe obseruationes Bouquetus Annaliste Metensi subiecit, quem Reginonis loco collectioni sue inserendum statuerat.

6. Omnes Reginonis codices in quibus et continuatio aliqua reperitur, cum sententiis nonnullis, tum uerborum positione ita haud dubie inter se consentiunt, ut eos eiusdem originis esse dubitari nequeat. Quos inter codex bibliothece regie Parisiensis, numero 5016 signatus, propter maiorem cum precedentibus affinitatem precipuum fere locum obtinet. Est membranaceus in folio, seculi XI, et olim ad monasterium S. Marie Ottenburgensis,  Moguntine diecesis, pertinuisse uidetur  . Continuationem usque ad illa anni 959 uerba Caprimontem obsidione, sententia nondum expleta, producit. Quibus cum et in codice Reginonis Murensi et in tribus qui inde fluxerunt, Engelbergensi, Einsidlensi seculi XIu, et Augsburgensi Hermanni Contracti Chronicon adnectatur  , eos omnes a Paririsiensi originem traxisse opinor. Codex Parisiensis Societatis impensis cum editis collatus est, non tamen ea diligentia, que minoribus etiam immorari debuisset.

7. Contra codices quinque in Austria asseruatos summa cum diligentia in usus nostros uertit D. Iosephus Pirsner, iurisconsultus Carniolensis. Quorum primo loco nominandus uenit, qui in bibliotheca palatina uindobonensi inter historicos profanos numero 332 signatur. Est membranaceus in folio, seculo XI exeunte scriptus, fuitque olim monasterii Admontensis in Styria, quare ex codice aliquo Salisburgensi fluxisse fortasse putandus est. Preter  Reginonem continet Theganum et uictoris Historiam persecutionis uandalice. Scriptor ubique fere loco ti ante uocalem ci recepit; exempli gratia, ocium, accio, licium, succedencium; tum, Arnulfus, Haistulfus et Ruodolfus , adhulterium et adulterium, adhulescens, adulescens et adolescens, iohannes, habundare, actenus , hac et hubi , Ugo , hlotharius, hludowicus, michahel, ostis, et lotharius, ludowicus, michel, ostis; exortari, pascha et pasca; nichil et nichil; tum etiam, eciam, etiam et eciam, pene et pene, equus et equus, cepit et cepit eadem significatione, ecclesia et ecclesia, fresia, fresones, sterelitas, longobardi , nicoforus, eclypsis, paralisis, dionisius, hierosolima, scithia, stilus, elemosina, silua et sylua; radisbona et radasbona, traicere, proicere; belua, milia, litus, littere et litere, pellex et pelex; quattuor, brittones, affrica et africa;  cincxi, extincxi, ascensus , obtimates et optimates, abba et abbas scribere solet. Annis 775 et 944 quedam singularia exhibet.

8. Annalista Saxo Reginonem eiusque continuationem ita exscribit, ut eum haud raro contractum in usus suos uertat, quare et hic in censum uenire debet. Notaui et aliquas lectiones codicis olim in monasterio S. Godehardi Hildesie conspicui, aut Reginonis aut, u Eccardus contendit, Annaliste Saxonis, margini editionis Pistoriane a Meibomio seniore ascriptas atque in bibliotheca regia Hannouerana asseruatas.

9. 10. Codices bibliothece palatine uindobonensis inter historicos profanos n. 669 et 1068, membranacei in folio, seculi XII.

 11. Codex bibliothece monasterii Claustroneoburgensis in Austria membranaceus, in folio, seculi XII.

12. Codex uindobonensis hist. prof. n. 1080, chartaceus in folio, seculi Xu, omnes unum eumdemque fontem agnoscunt. Id preter alia multa eo patet, quod Arnulfum imperatorem non Odingis, sed Ratisbone in cenobio sancti Emmerammi, sepultum tradunt, et eadem clausula Huc usque Regino. Hec que secuntur nos addidimus, continuationem Regi noni adnectunt. Cum uero Austria litteras a Bawaria acceperit, et eadem clausula in codice membra naceo seculi X, olim Frisingensi, iam in bibliotheca regali Monacensi asseruato, legatur  , eum Austriacorum fontem esse opinatus, Docenium nostrum de aliquot eius lectionibus consului. Et u. cl. reliquas ut in codicibus illis se habere respondit, de Arnulfi uero sepultura locum, qui iam ut in editis legatur, olim rasura deletum, et ibi in margine  ascriptum esse perdes omnes qui loquuntur mendatium. Hinc Frisingensem codicem Austriacorum fontem esse, certo iam asseuerare licet. Nihilominus tamen, Austriacis mirum in modum consentientibus, Frinsingensem totum cum editis conferri minime necesse erat.

Hec subsidia sunt, quorum ope nouam Reginonis editionem institui. Preterea Modene in bibliotheca ducali codicem Reginonis anno 1093 exaratum euolui, qui tamen nonnisi librum primum continebat, nec ullius nobis utilitatis esse poterat. Codex Gemblacensis Mabillonio teste una cum monasterio conflagrauit; Parisiis codices regii n. 5017 sec. XII, et n. 5018 sec. XII cum continuatione, n. 5922 sec. XII, mancus in fine; Londini codex Harleyanus n. 3676, et Cottonianus Tib. c. XI, 1; Cantabrigie in bibl. S. Benedicti Chronica abbatis Prumiensis monasterii a Christo nato ad a. 1002; alii Gatterero teste in Hollandia exstant, et in abbatia Murensi olim codicem  seculi X fuisse tradunt  ; quorum utinam desiderium apud huius editionis lectores non moueatur.

Ceterum librum primum et partem secundi usque ad an. 814 non nisi ope codicis Schafhusani obiter recognoui, adiectis tamen que maioris momenti in reliquis occurrere uidebantur; annis 814-906 codicem Schafhusanum reliquorum auxilio emendaui.

Regino opus suum Adalberoni episcopo inscripsit; duo tunc eius nominis, alter Basiliensi, alter Augustane ecclesie, prefuerunt; unum Augustanum Regino an. 887, et magna cum laude, in Chronico suo nominat, eique opus dedicatum esse opinari licet.





[CHRONICON.]



INCIPIT PRAEFATIO [1 1Kb] OPERIS SUBSEQUENTIS.

Excellentissimi ingenii, et totius philosophie studiis multipliciter insignito domno ADALBERONI [2 1Kb] episcopo [3 1Kb] REGINO, quamuis omnium Christicolarum  extremus, uestre tamen sublimitati in omnibus deuotissimus, fidelia mandat orationum obsequia.

Chronicam [4 1Kb] quam de nostris et antecessorum  nostrorum temporibus litteris comprehendi, uestre singulari prudentie examinandam transmisi, ut uestro perspicaci iudicio aut approbetur, aut condemnetur. Quam in duobus libellis distinxi, exordium capiens a primo incarnationis Dominice anno, et consummans ceptum opus usque in presentem annum, qui computatur a prefata incarnatione Domini nongentesimus octauus. Indignum etenim mihi uisum est, ut cum Hebreorum, Grecorum et Romanorum, aliarumque gentium historiographi res in diebus suis gesta scriptis usque ad nostram notitiam transmiserint, de nostris, quanquam longe inferioribus, temporibus ita perpetuum silentium sit, ut quasi in diebus nostris aut hominum actio cessauerit, aut fortassis nil dignum quod memorie  fuerit commendandum egerint, aut si res digne memoratu geste sunt, nullus ad hec litteris mandanda  idoneus inuentus [5 1Kb] fuerit, notariis [6 1Kb] per incuriam otio torpentibus. Hac itaque de causa non passus sum tempora patrum nostrorum et nostra per omnia intacta preterire, sed ex multis pauca notare curaui, et ubi ad presentia tempora uentum est, stylo temperaui propter quorumdam offensam qui adhuc sunt superstites, latius hec posteris exsequenda relinquens. Accipite ergo hoc paruum munusculum ea benignitate qua deuotione missum est a mea paruitate. In calce autem obsecro lectorem, ut si illi hec dicta nostra qualiacunque sint, placuerint, et ea sibi describi uoluerit, hanc prefatiunculam nullatenus omittat [quin [7 1Kb] eam in prima fronte libelli adnotari faciat]. Gloriam celsitudinis uestre multorum utilitatibus profuturam superna  prouidentia diu incolumem conseruare dignetur.


EXPLICIT PRAEFATIO [8 1Kb] .



INCIPIT LIBELLUS DE TEMPORIBUS DOMINICAE INCARNATIONIS.


 Anno imperii Octauiani Cesaris quadragesimo secundo iehsu Christus, Filius Dei, natus est. Eadem nocte ab angelis euangelizatur, a pastoribus uisitatur, octaua die circumciditur, tertio decimo die, stella duce, a magis adoratur, et mysticis muneribus predicatur. Quadragesimo die in templum cum oblatione a parentibus inducitur, a Symeone suscipitur, ab Anna agnoscitur, post hec in Aegyptum deportatur, ubi manet usque ad obitum Herodis.

Anno Dominice incarnationis secundo Herodes mittens in Bethleem et in omnibus finibus eius, pueros innocentes iugulare precepit. Deinde in domesticos arma conuertens, multos perimit, dilectam sibi coniugem Mariamnem interfecit, filios  quos ex ea susceperat Aristobulum et Alexandrum in Samaria strangulari iubet, nouissime Antipatrem ex Doside natum, incentorem et insimulatorem omnium malorum, gladio percutit. Post hec miserabili morte perit, anno Dominice incarnationis sexto, regni uero sui 36.

Anno Dominice incarnationis 7 Archelaus filius Herodis in Iudea regnat. Dominus iehsu ex Aegypto reducitur, et propter metum predicti regis in Nazareth ciuitatem Galilee diuertit, ibique usque ad tempora baptismi inhabitauit.

 Duodecimo sue etatis anno Dominus iehsu Hierosolymam conscendit, ibique in templo in medio doctorum residens, a parentibus post triduum inuenitur.

Anno Dominice incarnat. 15. Archelaus a Iudeis apud Cesarem accusatus, in uiennam urbem Gallie exsilio relegatur. Regnum Iudeorum inter quatuor fratres eius Herodem, Antipatrem, Lisanam et Philippum diuiditur. Cesar Augustus postquam 56 annis et 6 mensibus Romanum rexit imperium, moritur.

Anno Dom. incarnat. 16 Tiberius regnare cepit, et regnauit annos 26.

Anno Dominice incarnationis 27 Pilatus Iudee procurator a Tiberio dirigitur.

 Anno Dominice incarnationis 30, Tiberii autem 15, Iohannes circa regionem Iordanis baptismum penitentie in remissionem peccatorum predicat, multosque baptizat; inter quos ipsum redemptorem mundi, qui omnium peccata abluit, aquis Iordanicis tinguit, post baptismum Dominus in desertum secedit, 40 dies ieiunat, post ieiunium temptatore superato, in uirtute spiritus Galileam ingreditur, apostolos uocat, regnum Dei euangelizat, multa signa et miracula facit.

Anno Dominice incarnationis 32 Iohannes baptista,  insidiante Herodiade, iussu regis Herodis, incarcere capite truncatur.

Anno Dominice incarnationis 33 Tyberii uero 18. Dominus sua passione mundum redemit, 40. die post resurrectionem celum ascendit, 58. Spiritum paraclitum misit. Matthias in loco Iude constituitur apostolus. Iacobus frater Domini Hierosolimorum episcopus constituitur. 7 diaconi ordinantur. Stephanus lapidatur.

Anno Dom. incarn. 34 secundum Latinos, qui a Ianuario annum incipiunt computare, Paulus cum pergeret Damascum, a Christo de celo uocatus, secundum Hebreos qui a Martio initium anni capiunt, eodem anno quo Dominus passus est 11 mense, id est 8. Kalendas Febr.

 Anno Dominice incarnationis 39 Caius regnat annos 4, menses 10, dies 8, his ergo 10 mensibus si addamus 6 qui super fuerint 56 annis Octauiani, erunt menses 17, ex quibus quatuor detractis, annus integer remanet, qui hoc in loco inserendus uidetur. Herodes Agrippa Iudeorum genti preficitur.

Anno Dominice incarnationis 43 Herodes tetrarcha cum Herodiade in Hispania merore periit. Pilatus, qui in Dei passione mortis sententiam protulit, sua se manu peremit.

Anno Dominice incarnationis 45 Claudius regnat annos 13, menses 7, dies 28. Addamus itaque his 7 mensibus 4, qui supra remanserint, fiunt 11, et 8 dies his 28 diebus, erunt 36, id est annus, et 6 dies,  qui huius temporibus adnumerandus uidetur.

Anno Dominice incarnationis 47 Iacobus frater Iohannis ab Herode decollatur, Petrus in carcerem mittitur. Idem Herodes ab angelo percutitur, Antiochie Spiritus sanctus discipulos alloquitur: Segregate mihi Paulum et Barnabam. Agrippa filius Herodis in Iudea regnat, usque ad exterminium Iudeorum.

Anno Dominice incarnationis 48, passionis uero 14, et Claudii 4, Paulus et Barnabas ascenderunt Hierosolymam. De hac ascensione sua Paulus ipse scribit ad Galatas: »Deinde post annos tredecim ascendi Hierosolymam cum Barnaba, assumpto et Tito, et contuli cum illis, id est cum apostolis, euangelium quod predico in gentibus.« 13 itaque  anno passionis Dominice iuxta condictum Iacobi, Zephe et Iohannis ad gentium magisterium et apostolatum Paulus profectus est, ubi numerus ipse quem posuit, recensendus est annorum. Scimus enim Petrum et Paulum apostolos post passionem Domni 38, id est ultimo Neronis anno passos fuisse, et beatum Petrum Rome uiginti quinque annis episcopalem sedisse cathedram; 25 autem anni et 14 non 38, sed 39 faciunt. Sequitur ergo ut beatum Petrum eodem 13 post Domini passionem anno, quo eum Hierosolymis alloquitur Paulus, id est quarto Claudii anno, Romam uenisse credamus, simulque ni fallor hac supputatione Paulum eodem anno quo Dominus passus est, ad fidem uenisse probatur.  Eodem anno fames grauissima facta est, cuius Lucas meminit, et Claudius Britanniam intrauit.

Anno Dominice incarnationis 53 Claudius Iudeos tumultuantes Roma expulit.

Anno Dominice incarnationis 59 Nero regnat annos 13, menses 7, dies 28.

Anno Dominice incarnationis 61 Festus procurator succedit Felici. Paulus uinctus Romam mittitur anno 2 Neronis.

Anno Dominice incarnationis 63 Iacobus frater Domini a Iudeis lapidatur. Festo magistratus Iudee successit Albinus, Albino Florus.

Anno Dominice incarnationis 70 uespasianus magister militie cum exercitu in Iudeam mittitur.

 Anno Dominice incarnationis 72 Rome Petrus crucifigitur, Paulus decollatur. Sub Neroniana persecutione coronatur Rome Processus et Martinianus 47, qui baptizati sunt a beato Petro et in custodia Mamortini retrusi. Torpes, Marcellus, et Apuleius, Alexandrie Marcus euangelista passus est 8 anno Neronis. Mediolanis Nazarius et Celsus, apud Miceriam Aquileia Hermagoras episcopus, Fortunatus diaconus, Felix cum Constantia.

Anno Dominice incarnationis 73 uespasianus regnat annos 9, menses undecim, dies 22; his 11 mensibus additi 7 Neronis, fiunt 18; et his 22 diebus illius 28 fiunt 50 dies, id est annus, 7 menses et 20 dies, qui annus hoc in loco inseritur.

Anno Dominice incarnationis 74 regnum Iudee  a Tito subuertitur, templumque destruitur. Huius temporibus Appollinaris espiscopus a beato Petro Rauenna directus coronatur.

Anno Dominice incarnationis 83 Titus regnauit annos 2, menses 2.

Anno Dominice incarnationis 85 Domitianus regnauit annos 15, menses 5; his 5 mensibus addamus 7 uespasiani, completur annus qui hic inseritur. Huius temporibus Iohannes apostolus Rome in feruentis olei dolium mittitur, ante portam Latinam, et in Pathmos insulam relegatur. Ubi Apocalypsim scribit. Flauia Domitilla in Pontianam insulam exiliatur. Anacletus papa tertius post Petrum martyrio coronatur.

Anno Dominice incarnationis 90 Nerua regnauit  annum unum, menses quatuor, dies octo. Iohannes apostolus ab exilio reuocatur, et apud Ephesum euangelium scribit. Huius temporibus passi sunt Rome Eutices, uictorinus et Maro apud Amiterninam urbem, uictorinus episcopus frater Seuerini.

Anno Dominice incarnationis 91 Traianus regnauit annos 19, menses sex, dies 15; his 5 mensibus si addiderimus Titi secundus, Nerue 4 fit annus, qui hoc in loco aptatur; remanent dies 28 qui supra notati sunt.

Anno Dominice incarnationis 101, Iohannes apostolus Epheso requieuit. Traiani temporibus martyrio coronantur Rome Clemens papa, Alexander quartus post Petrum papa, Quirinus, et filia  eius Balbina, Sulpitius et Seruilianus, Domitilla et Seraphia uirgines, Nereus et Achilleus, Ignatius Antiocenus episcopus; Hierosolymis Symeon episcopus filius Cleophe, in Ponto Focas episcopus.

Anno Dominice incarnationis 111, Adrianus regnauit annos undecim. Huius temporibus passi sunt Rome Sixtus papa, Getulius, Sabina, Seraphia uirgo: apud Mesenam ciuitatem Apulie Eleutherius episcopus cum Anthia matre. Apud Athenas Quadratus et Atristides clari habentur, Dionysius episcopus Ariopagita: apud Tiburnamurbem Italie Symphorosa cum septem filiis.

Anno Dominice incarnationis 123 Antoninus, cognomento Pius, cum filiis Aurelio et Lucio regnauit annos 22, menses tres. Iustinus philosophus  claret. Suppio episcopo Hermes librum scribit, qui dicitur Pastoris.

Anno Dominice incarnationis 125 Marcus Antoninus uerus cum fratre Lucio Aurelio Commodo annis 19, mense uno. Horum et supra dictorum temporibus coronati sunt Rome Anicetus papa, uictor papa, Simetrius presbyter, Felicitas cum 7 filiis, Iulius et Antoninus, Eusebius et Pontianus, Peregrinus et uincentius; apud Sebastem Armenie minoris 40 martyres sub Agricolo iudice. Apud Spoletum, Concordius. Apud Smyrnam, Polycarpus episcopus discipulus sancti Iohannis. Item Germanicus et Pionius, apud Apamiam, Alexander et Gaius apud Cretam urbem, Cortine, Philippus episcopus, apud Pergamum Asie urbem, Carpus episcopus,  Papirius diaconus et Iustinus philosophus, apud Lugdunum Gallie, Hireneus episcopus cum multis, Fotinus episcopus eiusdem urbis et Blandina cum aliis 48, Epipodius et Alexander; in Syria uictor et Corona, Mediolanis Faustus, Cabillone Marcellus, item in territorio Cabillonensi, Castro Trenortio ualerianus, Alexandria Tholomeus et Lucius.

Anno Dominice incarnationis 144 Lucius Antoninus Commodus, post mortem patris Antonini ueri regnauit annos 13. Huius temporibus nonnulli passi sunt quos supra notauimus. Sed iccirco hec non per ordinem certis imperatorum temporibus exprimi potuimus, quia in quibusdam passionibus sanctorum supra nominatorum, imperatorum uocabula ita confuse posita sunt, ut cum dicat rem sub Antonino  gestam, ignoretur utrum sub Pio aut sub Commodo actum sit, et cum dicit sub Lucio, ambiguum sit, utrum sub Aurelio aut sub Commodo aut sub Antonino gestum sit. Ferunt tamen quod huius temporibus Hireneus episcopus Lugdunensis passus sit.

Anno Dominice incarnationis 157 Helius Pertinax regnat menses sex.

Anno Dominice incarnationis 158 Seuerus Pertinax regnauit annos 17. Clemens Alexandrine ecclesie Pater et Pantenus philosophus clarescunt. Narcissus Hierosolymorum episcopus, Theophilus Cesariensis insignes habentur. Leonides pater Origenis coronatur apud Carthaginem, Perpetua et Felicitas bestiis deputantur.

 Anno Dominice incarnationis centesimo septuagesimo Antoninus cognomento Caracalla Seueri filius, regnat annos septem.

Anno Dominice incarnationis 171 Macrinus regnat annum unum.

Anno Dominice incarnationis 172 Marcus Aurelius Antoninus regnauit annos 4.

Anno Dominice incarnationis 176 Aurelius Alexander annos tredecim regnauit. Origenes toto orbi clarus habetur. Huius temporibus coronantur Rome Calistus papa, Urbanus papa, Cecilia uirgo, Tiburtius et ualerianus, Calepodius presbyter, Asterius presbyter, Palmatius consul cum uxore et filiis, et Simplicius senator.

Anno Dominice incarnationis 189 Maximinus regnat  annos 3. Huius temporibus coronantur Rome Antheros papa, Potianus papa, Cesarea Palestine Pamphilus et Maximus presbyteri.

Anno Dominice incarnationis 192 Gordianus regnauit annos sex. Origenes in Cesarea Palestine Theodorum, cognomento Gregorium. et Antenodorum fratres diuina philosophia imbuit.

Anno Dominice incarnationis 198 Philippus cum filio Philippo regnauit annos sex; hic primus omnium imperatorum christianus fuit.

Anno Dominice incarnationis 204 Decius regnauit annum unum, menses tres. His mensibus adde Antonini Pii tres, Marci Antonini unum, Helii Pertinacis sex, fit annus, qui hoc in loco ponitur; remanet mensis 1 et dies uiginti octo, supra notati. Huius  temporibus martyrio coronantur Rome, Fabianus papa, Xistus papa, Laurentius, Felicissimus et Agapitus diaconi, Abdo et Sennes, Ipolitus et Concordia, Hiereneus et Habundus, Cornelius papa, uictoria uirgo, Miniates, Antiochia Babillus episcopus; Apollonia ciuitate Leacus, Tirsus et Gallinecus; Hierosolyma Alexander episcopus; Nazanzo Trypho; in Aegypto, ciuitate que dicitur Thinius, Phileas episcopus, et Philoronius tribunus cum aliis multis, in Sicilia, ciuitate Catanensium, Agatha uirgo: in Perside, Polocronius Babilonie et Ctesifontis episcopus, Egen Pamphilie, Nestor episcopus in Corduba ciuitate, Parmenius presbyter cum sociis apud Circensem Coloniam, Marianus et Iacobus in Tyro; Anatholia et Audax apud Africam, Nemesianus et Felix, Rogantianus  presbyter et Felicissimus cum multis aliis; Antiochie, Asclepiades episcopus; Alexandrie Agatho et Seraphion, Arsenius et Dioscorus cum sociis suis.

Anno Dominice incarnationis 206 Gallus cum uolusiano filio regnauit annos duos, menses 4. Origenes doctor moritur et in Tyro sepelitur.

Anno Dominice incarnationis 209 ualerius cum Galieno regnauit annos 15. Horum temporibus coronantur Rome Stephanus papa, Eugenia uirgo, louinus et Basileus, Lucius papa, Basilla, Rufina, et Secunda uirgo, Tertulianus, Protus et Iacinctus, Xistus papa, ualerianus, Numesius, Symphronius et Olympius in Ispania urbe Terragone; uerona Zenon episcopus,  et confessor Fructuosus episcopus, Augurius et Eulogius diaconi. Cesarea Palestine Marinus et Artemius apud Africam ciuitatem, Tuburno Lucernarie, Maxia, Donatilla, et Secunda uirgo. In territorio Cauallitano, uico Mitanensi, Priuatus episcopus; Theodorus cognomento Gregorius Neo-Cesaree Ponti episcopus uirtutum gloria claret.

Anno Dominice incarnationis 224 Claudius annum unum, menses 9; his adde quatuor uolusiani, fit annus, qui hic adnumeratur, remanet mensis 1. Huius temporibus passi sunt Rome Felix papa, Marius et Martha coniux eius cum filiis, 47 milites, qui baptizati sunt a Dionysio papa. Cyrilla uirgo, in Terracina Campanie ciuitate, Felix presbyter, et Eusebius.

Anno Dominice incarnationis 226 Aurelianus  regnauit annos 5, menses 6. Huius temporibus passi sunt Rome Eutychianus papa, Theodora, Basilides, Tripos, et Mandalia, Linguiri sancti Gemini; Loonio Ciuitate Conon; Cesarea Cappadocie Mammes, apud Prenestinam urbem Agapitus; in ciuitate Salona Anastasius; apud Augustodunum Symphorianus; in territorio uiuariensi, loco qui dicitur Gentibus, Andeolus subdiaconus, Andochius presbyter, Thirsus diaconus, et Felix, in castro Diuione Benignus presbyter.

Anno Dominice incarnationis 232 Tacitus regnauit menses 6; adde 6 Aureliani, fit annus. Remanent 88 dies Floriani, his coniunge 28 dies, qui supra remanserunt, fiunt 108, id est menses 3 et 18 dies. Adde duos superfluos menses, faciunt menses 5,  dies 18. Anatholius Laodicee Syrie episcopus clarus habetur.

Anno Dominice incarnationis 233 Probus regnat annos 6, menses 4. His adde 6 Taciti, et 5 suprascriptos, fit annus, remanent 3 menses.

Anno Dominice incarnationis 240 Carus cum filiis Carino et Numeriano regnauit annos 2. Horum temporibus coronantur Rome Chrysanthus et Daria, Claudius et Hilaria uxor eius, cum filiis Iasone et Mauro, et 70 milites.

Anno Dominice incarnationis 242 Diocletianus cum Maximiano et Constantio, et post mortem Diocletiani, Maximianus cum Seuero, Galerio et Maximiano annos 20. Horum temporibus martyrio coronantur Rome Gaius papa, Cyriacus diaconus, Largus et  Smaragdus, Apronianus, Papias et Maurus, Claudius et Propedigna cum filiis, Gabinius presbyter, Castulus Pancratius, Arthemius cum uxore et filia, Sebastianus, Marcus et Marcellianus, Marcellinus presbyter, Petrus exorcista, Tranquillinus, Nicostratus, Ze uxor eius, Primus et Felicianus, Claudius, Castorius uictorinus, Symphorianus, Basiliscus, Faustinus, Simplicius et Beatrix, Tiburtius filius Chromatii, Susanna uirgo, Iohannes, Crispus, Genesius, Felix et Adauctus, Lucia  et Geminianus, Sergius et Bacchus, Chrysogonus, Saturninus et Sisinnius, quatuor coronati, Theodorus, Pontianus, Pretextatus et Thraso; apud Spoletum Gregorius presbyter, Sabinus episcopus, Exsuperantius et Marcellus diaconi, apud insulas Parmarias Anastasia, Antiochie Iulianus et Basilissa. In Hispaniis, ciuitate Cesaraugusta, uincentius diaconus. In Barcinona Eulalia uirgo, Cucufas. Apud Gerundam Felix. In Cucumis Iuliana uirgo. Apud Tyrum Tyrannio, Siluanus, Peneleus, atque episcopi cum innumera multitudine. Apud Sirmium Sirenus. Nicomedia Petrus et Lucianus presbyter Antiocenus, Anthimus episcopus, Panthaleon, Iohannes Adrianus, Dorotheus et Gorgonius, Eleutherius. Smyrne, Hierenus episcopus. In Palestina  ciuitate Gaza Syluanus, Mediolanis uictor. Apud Illyricum ciuitate Siscia Quirinus episcopus; apud Tharsum Bonifacius; apud Aquileiam Felix et Fortunatus; apud Ciliciam uitus et Modestus cum Crescentia, Lucia uirgo, in Britannia, Albanus, apud Massiliam uictor, apud Augustam Afra, in Rhetia prouincia, Nicea Bithinie Theodora cum filiis; in Hispaniis, ciuitate Compluto, Iustinus et Pastor fratres; in Sicilia ciuitate Catenum Euplius diaconus; apud urbem Italie Pergamis Alexander, in ciuitate Calcidona Euphemia. In Neapoli Campanie Ianuarius episcopus, Beneuentanus, Sosius diaconi; Mesenate ciuitate Faustus et Desyderius. In Palestina Peleus et Nilus episcopi; in Cyzico Fausta et Euilasius, Agauno, Mauricius cum sociis; Antiochie Cyprianus  episcopus cum Iustina; apud Aegeam ciuitatem, Cosmas et Damianus; in Galliis, castro Solodoro, quod est super Arolam fluuium, uictor; apud Coloniam Agrippinam Gereon cum sociis; apud Tarsum Taracus, Probus et Andronicus; in uenusia ciuitate Apulie, Felix episcopus, Audax et Ianuarius presbyteri; Suessionis ciuitate Crispinus et Crispinianus; apud Sidonem Cenobius presbyter; in territorio Aganensi Tiberius, Modestus et Florentina; in Scithia metropoli Frigia Salaria Mennas; Antiochia Romanus, Alexandria Petrus episcopus; in Affrica ciuitate Colonia uirgo. In Tuscia Barbara uirgo. In Hispanis Leocadia; Emerita ciuitate Eulalia et Iulia uirgines.

[Anno Dominice incarnationis 243. Huius Constantii  temporibus, pace ecclesiis reddita, episcopi priuatis sedibus restituuntur, et alia plura christiane religioni profutura ceduntur. Inter que etiam cenobium seruorum Dei Treueri inchoatur, cui prescripti principis assensu, inter contiguos urbi muros, Iohannes abbas, mire sanctitatis uir, initia dedit. Cuius cenobii beatus Augustinus in libro Confessionum mentionem fecit]  .

Anno Dominice incarnationis 263  Constantinus,  Constantii ex concubina Helena filius, regnat annos triginta menses decem; his adde tres menses qui supra remanserunt fit annus, remanet unus mensis. Siluester papa clarus habetur, cuius industria synodus preclarissima toto orbe terrarum 318 Patrum apud Niceam urbem celebratur. Crux Domini nostri Iesu Christi a Iuda inuenitur. Sed ut in gestis pontificum Romanorum legimus, sub Constantio patre Constantini, et Eusebio pontifice Romano, eadem crux Domini inuenta est. Nam ibi ita legitur: sub huius temporibus, id est Eusebii, inuenta est crux Christi, 5 Nonas Maii, et baptizatus est Iudas, qui et Quiriacus.

Anno Dominice incarnationis 295 Constantius cum Constantino et Constante fratribus, annos 27,  menses 5, dies 13. Horum temporibus Maximinus Treuirorum episcopus clarus habetur, Iacobus Nisibus episcopus agnoscitur, Antonius monachus in eremo moritur, Hilarius Pictauensis episcopus, ab exilio reuocatur. Iulius papa in exilium mittitur; Liberius papa exilio deportatur, reuocatus hereticis fauet. Felix papa deponitur, et ab hereticis interficitur. Eusebius presbyter propter fidem catholicam in quodam cubiculum includitur, ibique post 7 menses moritur. Dionysius episcopus Mediolanensis apud Cappadociam exilio damnatur. Paulus Constantinopolitanus episcopus ab Arianis strangulatur. Paulinus episcopus Treuirorum, successor sancti Maximini episcopi, ob catholicam fidem a Constantio relegatur exilio, et usque ad mortem etiam ultra  christianum nomen mutando, exilio fatigatur. Ad ultimum apud Frigiam defunctus est, inde Treueris reportatur.

Anno Dominice incarnationis 310 Iulius regnauit annos duos, menses octo. His adde 6 qui remanserunt, fit annus, supersunt 2 menses et 18 dies. Huius temporibus coronantur Rome Priscus presbyter, Priscillianus clericus, Benedicta femina, Pigmus [Pimenius] presbyter, Gordianus, Demetria uirgo; Iohannes presbyter, item Iohannes et Paulus, Faustus et Dafrosa; in Hostia Hilarianus Ierosolimorum episcopus, Quiriacus et Iudas, Alexandrie Gallicanus, uercellis Eusebius episcopus, Arecia ciuitate Donatus episcopus, Anthiochia Theodoricus presbyter.

 Anno Dominice incarnationis 314 Iouinianus regnat menses 8. Hisdem princeps officiosis litteris Athanasium episcopum requirit.

Anno Dominice incarnationis 315 ualentinianus cum fratre ualente regnauit annos 11, Rome Damasus papa clarus habetur, Mediolani Ambrosius episcopus insignis habetur. Hilarius episcopus Pictauis moritur, Athanasius Alexandria uita decedit.

Anno Dominice incarnationis 327 ualens cum Gratiano et ualentiniano ualentiniani fratris sui  filiis regnat annos 4. Hunni Gothos propriis sedibus pellunt. Gothi Thraciam depopulantur.

Anno Dominice incarnationis 332 Gratianus cum fratre ualentiniano regnauit annos 6. Theodosius a Gratiano imperator creatur. Synodus 150 Patrum congregatur urbe Augusta sub Damaso papa. Theodosius Arcadium filium consortem imperii facit. Maximus in Britanniam imperator creatur, in Galliam apud Lugdunum Gratianum Augustum interfecit, fratrem eius ualentinianum Italia expulit. Martinus Turonorum episcopus uirtutum gloria fulget. Hieronymus sacre scripture interpres in Bethleem insignis habetur.

Anno Dominice incarnationis 339 Theodosius, qui Gratiano uiuente 5 annos iam orientem regebat,  post eius mortem regnauit annos undecim, Maximum tyrannum quarto ab Aquileia lapide interfecit. Siricus papa Romanam regit ecclesiam. Hieronymus librum de illustribus uiris scribit. Apud Aegyptum Iohannes heremita celebratur, qui Theodosio de tyrannis uictoriam predixit.

Anno Dominice incarnationis 350 Archadius filius Theodosii cum fratre Honorio regnauit annos 15. Gothi Italiam, Wandali atque Alani [9 1Kb] Gallias aggrediuntur. Corpora Abacuc et Michee prophetarum reuelantur. Innocentius papa Romanam rexit ecclesiam. Sanctus Martinus episcopus ad celestia transit. Seuerinus episcopus Colonie Agrippine clarus habetur. Augustinus episcopus eximius doctor in Ipponensi ecclesia diuinam philosophiam  dogmatizat. Pelagius Britto gratiam Dei impugnat.

Anno Dominice incarnationis 364 Honorius cum Theodosio minore fratris sui filio regnauit annos 15. Alaricus rex Gothorum Romam inuadit anno 7 Honorii. Corpora sanctorum Stephani protomartyris, Gamalielis et Nichodemi, Luciano presbytero reuelantur. Bonifacius papa, et Celestinus Romanam regunt ecclesiam. Hieronymus presbyter obiit 12 Honorii anno, etatis autem sue 97; libros suos per 50 annos confecit [10 1Kb] .

Anno Dominice incarnationis 370 Theodosius minor, Archadii filius, regnauit annos 26. ualentinianus iunior, Constantii filius, Rauenne imperator ordinatur. Gens Wandalorum, Alanorum et Gothorum  Africam deuastat. Augustinus episcopus inter ipsas obsidionum angustias migrauit ad Dominum. Wandali capta Carthagine, in Siciliam transeunt. Xistus Romanam regit ecclesiam; huius temporibus Leo magnus apostolicam obtinuit cathedram, ad quem, et ad Pulceriam Augustam, multa super Eutecetis errorem scribit Flauianus Constantinopolitanus episcopus, et Euticem dampnat.

Anno Dominice incarnationis 397 Marcianus et ualentinianus regnauerunt annos 7. Ioannes baptisti  duobus monachis caput suum manifestat. Germanus episcopus Autisiodorensis, et Lupus Trecassensis episcopus, in Britanniam diriguntur. Post hec Germanus apud Rauennam moritur. [Seuerus episcopus Treueris, Policronius uirduni, Albinus Catalaunensis discipuli sancti Lupi clari habentur. Aurelianis Timauus episcopus claret. 6.] Leo episcopus Marciano multa fidei dogmata scribit. Anatolius episcopus Constantinopolitanus Euticetis errorem dampnat, et a Leone papa arguitur, quod contra Nicenum concilium, Antiocenam et Alexandrinam ecclesias, sibi subdere uoluisset. Aetius patricius a ualentiniano occiditur apud Arelatum. Hilarius episcopus doctissimus atque preclarissimus uir, qui uitam sancti Honorati predecessoris sui composuit, moritur.

 Anno Dominice incarnationis 405 [11 1Kb] Leo regnat annos septemdecim, huic Leoni Leo papa plurima scribit. Theodorus episcopus ciuitatis Syrie, historiam ecclesiasticam a fine librorum Eusebii scribit. Hilarius papa Romanam ecclesiam gubernat. uictorinus, iubente papa Hilario, reuolutionem magni anni describit.

Anno Dominice incarnationis 414 Zenon regnauit annos 17. Odoacer rex Gothorum Romam obtinuit. Theodericus, cognomento Walager, utramque Macedoniam depopulatur. Honoricus rex Wandalorum Arrianus, in Africa plusquam 334 episcopis fugatis, ecclesias eorum clausit, et plebes uariis suppliciis affecit. Felix papa dampnauit Achatium  Constantinopolitanum episcopum et Petrum Alexandrinum. Gelasius uir prudens, Felici pape in pontificatu succedit. Hic etiam damnauit Achacium et Petrum. Post hunc Anastasius presul efficitur, qui uoluit occulte reuocare Acatium, sed non potuit, qui etiam nutu diuino percussus est.

Anno Dominice incarnationis 421 Anastasius regnauit annos 29. Transamundus rex Wandalorum 220 episcopos exilio Sardiniam misit. Huius et Zenonis temporibus sub Wandalica persecutione martyrio coronantur, apud Africam Eugenius Carthaginensis episcopus, et cum eo plusquam 500, item Liberatus abba, Bonifacius diaconus, Seruius et Rusticus subdiaconi, Rogatus et Septimus monachi, et Maximus puer, primo igne iniecti, post remorum  uectibus enecati sunt. Item Marcianus et Satyrianus, et Maxima uirgo, et cum eis 370 crudeliter perempti sunt. Item Papias et Mansuetus. uulteius, ualerianus, Urbanus et Crescens, Felix et Hortolanus episcopi, in confessione cursum uite consummauerunt. Item Datiua, Dionisia et Emelianus medicus cum multis aliis, ualerianus episcopus. Symmachus papa ecclesiam Romanam gubernat, pecuniam et uestes per Africam et Sardiniam episcopis in exilio missis ministrat. Post hunc Hormisda papa constituitur. Clodoueus rex Francorum, qui in Gallias regnat 30 annos, Syagrium patricium interficit. Cumbadum  regem de Burgundia expulit. Alamannos tributarios facit. Anno 12 regni sui, a sancto Remigio, Remorum episcopo, una cum Francis baptizatur. [Atrebatis uedastus episcopus ordinatur, 6.] Mamercus episcopus uiennensis ecclesie triduanas letanias instituit ante ascensionem Domini. Clodoueus cum Alarico, rege Gothorum, in Aquitaniam iuxta Pictauis confligit, eumque regno et uita priuat. Amalricus filius Alarici in Hispaniam regnum paternum obtinuit. Anastasius imperator Clodoueo dona regia mittit. Clodoueus Reginarium propinquum atque consortem regni interficit. A transitu sancti Martini usque ad mortem Clodouei sunt anni 112. Quatuor filii eius Theodoricus, Clodomerus, Childebertus, et Clotharius regnum patris inter se diuiserunt. Anastasius  imperator fulmine perit.

Anno Dominice incarnationis 450 Iustinus senior regnauit annos 8. Ioannes papa, a Theodorico rege Gothorum Rauennam propter fidem catholicam in custodia mittitur, ibique moritur. Idem tyrannus Symmachum patricium interficit. Betium in liberalibus disciplinis nulli secundum, in carcerem trudit, in quo cum ipsa philosophia miris disputationum argumentis conqueritur. Prefatus Theodericus subita morte perit. Athalaricus in regnum succedit. Benedictus pater, et primus in loco qui Sublacus dicitur, et postea in castro Cassino, uir magne uirtutis apostolicis uirtutibus effulsit. Felix et Bonifacius Romanam regunt ecclesiam. Sigismundus, rex Burgundionum, monasterium sanctorum Agaunensium edificat.  Idem a supradictis filiis Clodouei interficitur. Theodoricus cum filio Theodeberto et fratre Clothario Thuringiam depopulatur. Ermenfridum Thuringorum ducem apud Tulpiacum extinguit.

Anno Dominice incarnationis 459 Iustinianus, Iustini ex sorore nepos, regnauit annos 38. Hic per Belisarium patricium Persas fortiter deuicit. Perque ipsum Belisarium Wandalorum gentem, capto eorum rege Gelismero, usque ad internecionem deleuit, Africamque totam post annos 90 et 6 Romano imperio restituit. Rursusque Belisarii uiribus Gothorum in Italia gentem, capto Witisi eorum rege, superauit. Mauros quoque post hec Africam infestantes, eorumque regem Athalam per Iohannem consulem mirabili uirtute prostrauit. Leges quoque Romanas,  quarum prolixitas grauabat, minorauit, et inutiles dissonantias mirabili breuitate correxit. Extruxit quoque Constantinopoli templum, quod greco uocabulo nominauit, cuius opus adeo cuncta edificia excellit, ut in totis terrarum spatiis huic simile non possit inueniri. Huius temporibus Cassidorus Roma tam seculari quam diuina scientia claruit. Hic primitus consul, deinde senator, ad extremum monachus efficitur. Rome Dionisus abba paschales scribit circulos. Apud Constantinopolim Priscianus Cesariensis grammatice artis, ut ita dixerim, profunda rimatus est, tumque nichilominus  Arator Romane ecclesie subdiaconus, peta mirabilis, apostolorum actus uersibus exametris decorauit. Huius temporibus Romanam rexerunt ecclesiam Iohannes, Agapitus, Syluerius, et uigilius. Syluerius a Belisario iussu Theodore Auguste in exilium mittitur, et ibi moritur. uigilius quoque eo quod nollet reuocare Anthemum, episcopum Constantinopolitanum, a Iustiniano in exilium truditur, reuocatus ab exilio, cum Romam reuerteretur, in Sicilia ciuitate Syracusana calculi dolore moritur. Pelagius in pontificatu succedit. Per idem tempus Albuinus, filius Oduini, Langobardis iam decimus imperat, qui filiam Clotharii regis Francorum Clothsuindam in matrimonium habuit. Childebertus rex Francorum, cum exercitu Hispaniam intrat,  Amalricum regem, filium Alarici, in prelio extinguit, multum aurum, et argentum inde asportat. Clotarius filios fratris sui Clodomeri cultro confodit. Theodericus rex moritur, Theodebertus filius eius post eum regnat.

Anno Dominice incarnationis 498 Iustinianus minor regnauit annos 11. Narses patricius Totilam regem Gothorum in Italia occidit. Idem cum ducibus Theodeberti regis Francorum Bucellino, et Emingo qui Italiam depredabantur, pugnauit eosque interfecit. Narses apud Iustinum et eius coniugem Sophiam accusatur a Romanis, quod seruitio Italiam premeret, et statim Longinus prefectus mittitur, qui Narsetis locum obtineret. Cui inter cetera Sophia, quia eunuchus erat, hoc fertur mandasse,  quod cum puellis in genitio lanarum faceret pensas diuidere. Ad hec ille respondit, talem se ei telam orditurum, qualem ipsa, dum uiueret, deponere non posset; statimque genti Langobardorum mandat ut uenirent et possiderent Italiam. Iohannes papa Romanam ecclesiam regit. Childebertus et Clotharius reges cum exercitu Hispaniam intrant, Cesaraugustanam ciuitatem obsident. Ciues induti ciliciis tunicam sancti uincentii super murum circumferunt Deumque contrito corde exorant. Reges diuina inspiratione miseratione flexi obsidionem soluunt. Episcopus eiusdem ciuitatis Childeberto regi pro munere stolam beati uincentii dat. Inde rex Parisius basilicam in honorem beati uincentii construxit.

Albuinus cum Langobardis Italiam intrauit et Gisulfum  nepotem suum Foroiulanis prefecit. Theodebertus rex Italiam intrat, cum Langobardis certamen init, eosque superat, in Franciam reuersus moritur. Non multo post tempore Childebertus rex Parisius moritur, et in basilicam sancti uincentii sepelitur. Regna que fratres et nepotes tenuerant, in Clotharii rediguntur potestatem.

His temporibus Medardus episcopus migrauit ad Dominum, quem Clotharius rex cum debito honore Suessionis sepeliuit. Post hec Clotharius rex moritur, et in basilicam sancti Medardi sepelitur. Quatuor filii eius regna inter se diuiserunt. Heribertus regnum  Childeberti accepit, et sedem Parisius habuit, Guntranus regnum Clodomeri tenuit, sedemque constituit Aurilianus. Hilpricus regnum patris sui Clotharii, cathedram Suessionis habuit. Sigibertus regnum Theodorici Remis siue Metis sedem statuit. Huni qui et Auares comperta morte Clotharii, super Sigibertum inruunt. Quibus ille in Thuringiam occurrens, eos iuxta fluuium Albiam potenter superauit. Hic Sigibertus legationem in Hispaniam mittens Brunichildem Adanachildi regis filiam petit, eamque in coniugium accepit, de qua filium Childeberti nomine suscepit; Heresbertus derelicta legitima uxore, que uocabatur Ingoberga, duas sorores Marcouefam et Merofilidam, sibi in matrimonium iungit, ex quo scelere excommunicatus est a sancto Germano Parisiorum  episcopo, et iusto Dei iudicio percussus moritur, et in basilica sancti Romani sepelitur. Regnum eius Sigebertus arripuit. Heilpericus Geilsuindam sororem Brunichildis in coniugium accepit, quam pauco interiecto tempore, suggerente Fredegunde, in lecto strangulauit. Deinde Audoueram reginam a se repulit, eo quod adhortante Fredegunde, filiam propriam a sacro fonte suscepisset, et eamdem Fredegundem sibi in matrimonium iungit. Habuit uero ex supra dicta Audouera tres filios, Theodebertum, Meroueum et Clodoueum. Theodebertus iussu patris trans Ligerim regionem, quam auunculus eius Herebertus tenuerat, occupat et apud Pectauis cum Gulidaldo duce Sigiberti dimicat, eumque superat. Sigibertus cum exercitu Parisius uenit, fratremque  Helpericum bello aggreditur, in quo prelio supradictus Theodobertus occubuit. Helpericus fugiens cum uxore et filiis Torniacum ingressus [12 1Kb] est, ibique se communiuit. Quem cum Sigibertus ibique persequeretur, dolo Fredegundis regine a duobus pueris eius interficitur. Quem fratres in basilica sancti Medardi sepeliunt. Ea tempestate Brunichildis cum filio adhuc paruulo Parisius morabatur. Gundaldus dux, apprehensum puerum nocte latenter aufugit, eumque in regnum paternum reportauit. Eademque Brunichildis Rothomagum in exilium mittitur, ubi ueniens Meroueus, filius Helprici, eam sibi in coniugium sociauit. Ex qua causa postea a patre adtonsus, monachus efficitur, et presbyter ordinatur. Eodem tempore sanctus Germanus Parisiorum episcopus  ad Dominum transit, et in basilicam sancti uincentii sepelitur. Childebertus matrem Brunichildem requirit, quam Helpericus reddere iubet, Narses patricius de Campaniam Romam uenit, ibique moritur; corpus eius in locello plumbeo cum omnibus diuitiis eius Constantinopolim perlatum est. Benedictus papa Romanam ecclesiam gubernat. Fortunatus peta in Galliis insignis habetur, qui natus quidem in loco, qui Duplalis dictus fuit, qui locus haud longe a Cenitensi castro uel Taruisiana distat ciuitate, sed tamen in Rauenna nutritus et doctus, in arte grammatica siue rhetorica seu metrica clarissimus existit. Qui amore  sancti Martini in Gallias transiens, primo Turonis, deinde Pictauis habitauit, in qua ciuitate episcopus ordinatus est.

Albuinus rex cum Langobardis Taruisium, uincentiam, ueronamque, et reliquas uenetie ciuitates capit. Deinde [Liguriam ingressus Mediolanum cepit, et] omnes Ligurie ciuitates. Ticinensis ciuitas ultra tres annos obsidionem perferens Langobardis se tradidit, omnesque ciuitates armis ceperunt, preter Romam et Rauennam, uel aliqua castra que erant in maris litore constituta. Albuinus postquam in Italia tres annos et sex menses regnauit, insidiis sue coniugis interemptus est. Elmigisus qui Albuinum occiderat, cum Rosimunda regina Rauennam ad Longinum prefectum fugit, auferens secum Albisindam  filiam regis et omnem Langobardorum thesaurum, ubi ambo ueneno perierunt. Longinus Albisindam, filiam Albuini, cum Langobardorum thesauris Constantinopolim dirigit. Langobardi Gallias ingrediuntur. Horum aduentum uir Dei Hospicius qui apud Niceam erat inclausus, sancto sibi reuelante Spiritu, longe ante preuidit, quibus occurrit Amatus dux Guntramni regis, et commisso bello a Langobardis extinguitur. Mummulus in locum eius subrogatur, qui ex Langobardis multos interfecit, eosque in Italiam redire compulit.

Anno Dominice incarnationis 510 Tiberius Constantinus regnauit annos 7. Hic cum sub Iustino adhuc Cesare palatium regeret, et multas cotidie eleemosynas faceret, magnam ei Dominus copiam auri subministrauit: nam deambulans per palatium  uidit in pauimento tabulam marmoream, in qua erat crux Dominica sculpta, quam inde leuari iubens, inuenit defossum magnum thesaurum, habentem supra mille auri centenaria. Huic etiam thesaurus Narsetis a quodam sene, qui eum cum aliis terre mandauerat, manifestatus est, qui tantus fuit, ut uix per multos dies cisterna in qua iacuerat, a deportantibus potuisset euacuari. Huic Sophia Augusta insidias temptauit ingerere. Procedente enim eo ad uillam, ut iuxta ritum imperialem 30 diebus ad uindemiam iocundaretur, uocato Iustiniano nepote Iustini mariti, uoluit eum in regno sublimare; quo comperto, Tiberius apprehensam Augustam omnibus thesauris spoliauit, solum ei uictum relinquens.  Huius exercitus Persas debellauit, tantamque predam cum 20 pariter elephantis detulit, ut humane crederetur posse sufficere cupiditati. Ad hunc et Helpericus rex Francorum suos legatos dirigens, multa ab eo ornamenta, aureos etiam singularum librarum suscepit, habentes ab una parte effigiem imperatoris, scriptum in circulo Tiberius Constantinus perpetuus Augustus, ab alia parte habentes quadrigam et ascensorem, in circuitu scriptum Gloria Romanorum. Huius diebus Gregorius diaconus cum esset apocrisarius in urbe Constantinopolitana, Morales libros composuit, Eutychumque eiusdem urbis episcopum de resurrectione errantem, in conspectu Augusti superauit. Pelagius papa Romanam  regit ecclesiam, qui absque iussione principis ordinatus est, eo quod Langobardi Romam obsiderent, nec posset quisquam progredi. Helpericus rex descriptiones nouas per consilium Fredegundis in omni regno suo facit, ut unusquisque possessor de propria terra, de uno arpenne unam amphoram uini ad partem regis daret, et de iugere modium unum; unde populus ualde oppressus uociferabatur ad Dominum. Inmisit autem Dominus plagam in domo regis, et ipse egrotare cepit, et duo filii eius mortui sunt. Rex perterritus descriptiones combussit, et tributum indulsit. Post hoc cognouit uxorem suam, que peperit filium, quem appellauit Clotharium. Hic fuit postea rex magnus, qui genuit Dagobertum.

 Anno Dominice incarnationis 517 Mauritius regnauit annos 20. Hunc Tiberius, sentiens sibi diem mortis imminere, una cum consilio Sophie Auguste ad imperium elegit, ornataque sua filia regalibus ornamentis eam tradidit, et cum ea omne imperium. Langobardi cum per annos 10 sub potestate ducem fuissent, regem super se statuunt Otharium filium Clephonis, quem etiam ob dignitatem Flauium appellauerunt, quo pronomine Langobardorum reges usi sunt. Duces qui tunc erant, et ob restaurationem regni omnem substantiarum suarum medietatem regalibus usibus tribuunt, ut esse posset, unde rex ipse siue qui ei aderant, per diuersa officia alerentur. Mauritius imperator Childeberto, regi Francorum, quinquaginta millia solidos per suos legatos direxit, petens  ut Langobardos de Italia exterminaret. Qui cum Francis Italiam intrat, Langobardi munera tribuunt, et pacem cum eo faciunt, imperator solidos requirit, sed ille suarum uirium potentia fretus, pro hac re nec responsum reddidit. Idem Childebertus bellum aduersus Hispanos gerens, eorum acies superauit. Causa huius certaminis ista fuit. Childebertus Ingundam sororem suam Herminigildo, Leuigildi Hispanorum regis filio, in coniugium tradiderat, qui Herminigildus predicatione Leandri, episcopi Hispaliensis, atque adhortatione sue coniugis ad catholicam fidem conuersus fuerat, quem pater impius in ipso sacrato paschali die securi percussit. Ingundis post mariti mortem, cum in Gallias repedare uellet, a piratis tenetur, atque in Siciliam deducitur,  ubi et moritur. Filius eius imperatori est transmissus.

Eo tempore fuit aque diluuium in unibus uenetiarum et Ligurie, seu in ceteris regionibus Italie, quale post Ne tempus creditur non fuisse. Subsecuta est statim pestis inguinaria, que tanta strage populum deuastauit, ut de inestimabili multitudine pauci remanerent. In hac tribulatione Gregorius a cunctis generaliter papa electus est, et in pontificali cathedra sublimatus.

Per idem tempus isdem Gregorius papa Augustinum, Mellitum et Iohannem cum aliis pluribus monachis timentibus Deum in Britanniam misit, eorumque predicatione ad Christum Anglos conuertit.  Regaretus rex Gothorum, frater Herminigildis martyris, per predicationem Leandri episcopi ad fidem catholicam conuertitur.

Gens Anglorum ad Christum conuertitur, Edilbertus rex eorum baptizatur.

Gregorius papa libros Regule pastoralis, quos in episcopatus sui exordio scripserat, libros etiam quos in Expositione beati Iob iamdudum Constantinopoli fecerat, supradicto Leandro episcopo mittit, cui etiam pallium ex benedictione sancti Petri dirigit.

Mauritius imperator legationem ad Childebertum regem dirigit, mandans ei, ut quod prius non fecerat, nunc adimpleret, ut Langobardos ab Italia remoueret: qui exercitum in Italiam direxit, et commissa  pugna cum Langobardis, Francorum acies grauiter attrite sunt. Abrincatis Paternus episcopus, ciuis Pictauiensis, nitescit.

Flauius rex Otharius Theodolindam, Garibaldi Baioariorum ducis filiam, in coniugium accepit.

Childebertus, iterato in Italiam exercitu Francorum cum 20 ducibus ad bellandum Langobardorum aciem direxit; qui per tres menses Italiam peruagantes, plurima castra deposuerunt, et innumerabilem multitudinem captiuorum inde adduxerunt; regem autem Otharium nocere non potuerunt, qui intra Ticinensem urbem se communierat. Exercitus, quia tempus estiuum erat, propter inconsueti eris incommoditatem, dysenterie morbo grauiter fatigatur, et ob id in patriam redire compellitur. Tassilo  super Bawariam a Childeberto dux constituitur. Otharius rex ad Guntrannum regem, patruum Childeberti, legatos misit, ut per eius nutum pax inter Childebertum et eumdem Otharium firmaretur. De uisione Guntrani regis. Erat autem iste Guntramnus rex pacificus, omni bonitate ornatus. Is cum quodam die uenatum in siluam isset, ut solet fieri, hac illacque discurrentibus sociis, ipse cum uno fideli suo solus remansit, et graui somno depressus, capite in genibus eius reclinato, obdormiuit. De cuius ore paruum animal egressum, tenuem riuulum, qui prope discurrebat, transire moliebatur. Tunc is in cuius gremio quiescebat, spatham suam eduxit, eique ex ea pontem fecit, per quem ad partem aliam transiuit, et in quoddam foramen montis ingreditur,  et post paululum reuertitur, et per eamdem spatham riuulum transiens, in os Guntramni ingreditur, statimque a somno excitatus miram se uisionem uidisse testatur, asserens se quemdam fluuium per pontem ferreum transisse, et in quadam spelunca multum pondus auri aspexisse. Is in cuius gremio dormierat, cum rem per ordinem retulisset, effossus est locus, et inestimabiles thesauri reperti sunt, de quo auro ciborium solidum, mire magnitudinis et magni ponderis fecit, et supra corpus sancti Marcelli martyris in ciuitate Caballonis poni fecit. Nec est usquam ullum opus ex auro effectum, quod ei ualeat comparari. Nec post multum tempus idem rex, cum thesauros suos ecclesiis ac pauperibus  erogasset, moritur, et in eadem basilica sepelitur

Regnum eius Childebertus et filii eius obtinuerunt. Per idem tempus uenit sanctus presbyter Goar ex Aquitania, et in territorio Treuerensi, in pago Trigorio supra ripam Rheni, et riuulum qui Wochara dicitur, oratorium in honore sancte Dei genitricis construens, orationibus, eleemosynis et predicatione uerbi insistens, plenus uirtutibus in eodem loco quieuit.

Circa hec etiam tempora Helpricus rex, insidiis sue coniugis Fredegundis, cum de uenatione rediret, interficitur, et Parisius in basilica sancti uincentii sepelitur. Clotharius adhuc puer a matre et Landrico, qui tunc maior domus erat, in regnum sublimatur.

 Audiens Childebertus auunculum mortuum, regnum illius occupare nititur, et cum immenso exercitu Francorum et Burgundionum iuxta Suessionis ciuitatem uenit, ubi eis Fredegundis cum Landrico duce occurrit, et pugna commissa, exercitus Childeberti grauiter cesus fugit. Post idem tempus Childebertus moritur, habebat autem duos filios, unum ex concubina nomine Theodobertum, qui maior natu erat, alterum ex regina, nomine Theodericum. Huius regis maior domus fuit Arnolfus. Theodebertus regnum patris obtinuit, Theodericus regnum Guntramni, idem Burgundiam, cum auia sua Brunichilde.

Post hec bellum inter Clotharium et Theodericum  oritur super fluuium Aroana, tantaque cedes de utroque populo facta est, ut ipse alueus de cadaueribus hominum repletus, magis cruorem quam aquam fundere uideretur. In predicto, ut aiunt, certamine uisus est angelus Domini euaginatum gladium super populum tenens. His temporibus sanctus pater Columbanus ex Hybernia cum beato Gallo et aliis probatissimis discipulis in Burgundiam uenit, ibique permittente rege Theoderico, monasterium quod Luxouium dicitur, edificauit. Exinde a Brunichilde fugatus, Alamanniam ingressus est, ibi sanctum Gallum discipulum suum reliquit. Ipse uero in Italiam transiens monasterium, quod Bouium dicitur, edificauit, ubi et multorum pater exstitit monachorum.

 Per idem tempus rex Otharius moritur, et Agilulfus dux Taurinatium, accepta Theudelinda regina in coniugium, super Langobardos in regem eleuatur, quibus Gregorius papa de pace inter Langobardos et Romanos conseruanda, multa scribit. Predicte etiam regine quatuor libros, quos de uita sanctorum composuit transmisit. Quem codicem dialogorum id est duorum locutionum, quia eum colloquens cum suo diacono Petro ediderat, appellauit. Per hanc reginam multum utilitatis Ecclesia consecuta est. Agilulfus cum Theoderico rege Francorum, perpetuam pacem fecit. Cenobium sancti Benedicti abbatis a Langobardis noctu inuaditur, monachi Romam petierunt, secum codicem sancte regule, nec non  pondus panis et mensuram uini deferentes. Mauricius imperator cum filiis suis Theodosio, Tiberio et Constantino, a Focato, qui fuit strator Prisci patritii, occiditur.

Anno Dominice incarnationis 538 Phocas regnauit annos 8. Huius secundo anno Gregorius papa migrauit ad Dominum, cui in pontificatu Sabinianus successit, quo defuncto Bonifacius papa constituitur. Hic obtinuit apud Focatum principem, ut sedes apostolica caput esset omnium ecclesiarum, quia ecclesia Constantinopolitana primam se omnium ecclesiarum scribebat. Hic menses 8 et dies 20 in cathedra residens, perrexit ad Dominum. In cuius loco iterum Bonifacius consecratur. Hic petiit Focam, ut in ueteri fano, quod Pantheon uocabatur, quod a Domitiano  Cesare fuerat constructum, ecclesiam sibi consecrari liceret, quod annuit imperator. Post hunc Deusdedit in pontificatu sublimatur. Eleutherius patritius et cubicularius imperatoris in Neapoli ciuitate interfecit Ioannem tyrannum.

Perse aduersus rempublicam grauissima bella gerunt, et Hierosolymam intrantes, uexillum Dominice crucis asportant. Anastasius monachus illustre martyrium pertulit. Nam a Persis multa pro Christo perpessus, ad extremum a Cosre, rege eorum, decollatus cum aliis 70.

In Francia inter Theodericum et Theodobertum fratres, instigante Brunichilda auia, grauissimum oritur bellum, eo quod Theodobertus non legitimus heres regni diceretur, quia de pellice erat natus, et  apud Tulpiacum castrum summis uiribus decertatum. Theodebertus terga uertit, et Coloniam fugit, inde abstractus, et a fratre attonsus, clericus efficitur, et non post multum ab eodem fratre trucidatur, et duo filii eius interficiuntur. Post hec prefatus Theodericus fraude Brunichildis ueneno periit, duo filii eius a Brunichilde interficiuntur. Regna que prefati reges tenuerant, in potestatem Clotharii transeunt.

Brunichildis, propter multa maleficia que perpetrat, iussu Clotharii equorum indomitorum caudis religata discerpitur. Agilulfus rex Langobardorum moritur, et Rodoaldus filius eius in regnum stabilitur.

Anno Dominice incarnationis 546 Heraclius regnauit annos 26. Qui aduersus Persas bellum aggressus,  occiso Cosdre eorum rege, Persas in deditionem accepit, et lignum sancte crucis Ierosolymam, unde sublatum fuerat, cum magna ueneratione restituit. Bonifacius quintus, et Honorius, Seuerinus et Ioannes Romanam regunt ecclesiam.

Heduinus rex Anglorum predicante Paulino episcopo, ad Christi fidem cum sua gente conuertitur. Honorius papa Scotos in obseruatione pasche errantes per epistolam redarguit, similiter et Ioannes successor Seuerini facit.

Per idem tempus fuit maior domus in palatio Clotharii regis Arnulfus, uir, ut postmodum claruit, Deo amabilis, qui post gloriam seculi Christi se seruitio subdens, mirabilis in episcopatu extitit. Huic Dagobertus filius Clotharii, in annis puerilibus positus,  traditus est a genitore, ut eum secundum suam sapientiam enutriret, eique tramitem christiane religionis ostenderet. Hic postquam ad uirilem etatem peruenit, Sandragisilum, ducem Aquitanie et carum consiliarium patris, eo quod se quadam contumacia despiceret, uerberibus affecit, et barbe rasione deturpauit. Quod cum pater cognouisset, eum ad supplicia requirit. Ille furorem patris timens in basilicam sanctorum Dionysii et sociorum eius confugit, eorumque tutelam supplex exposcit. Quorum suffragantibus meritis, a nullo potuit inde extrahi, quousque commissum facinus pater indulgeret. Unde et illum potissimum dilexit locum, ubi postmodum ingentia dona contulit, et numerosa predia dedit. Post hec Dagobertus cum Pippino duce in Austria regnaturus a patre dirigitur, et sancti Arnulfi Metensis  episcopi consiliis commendatur. Rodoaldo Langobardorum rege mortuo, Rotharius eidem regno preficitur.

Anno Dominice incarnationis 572 Heraclones filius Heraclii, cum matre sua Martina regnauit annos 2. Cyrus Alexandrie, Sergius et Pyrrhus regie urbis episcopi, unam operationem in Christo diuinitatis et humanitatis, et unam uoluntatem dogmatizant, et ob hoc a Theodoro papa et aliis episcopis condemnati sunt. Dagobertus filius Clotharii, cum Saxonibus dimicans, grauiter ab eis uulneratur, patremque per legatum uocat in auxilium, qui festinus cum exercitu uenit, et interfecto eorum duce Bertaldo, ita Saxones armis perdomuit, ut omnis  uirilis sexus eiusdem terre incolas, qui gladii, quem tunc forte gerebat, longitudinem excessissent, perimeret.

Circa hec tempora Sisenandus, et post eum Chintilla, in Hispania regnauerunt. Horum temporibus synodus bis facta est in urbe Toletana, ubi plurima de fide catholica et religione christiana promulgata sunt et scripto roborata. Sub his etiam regibus Isidorus, Hispalensis ecclesie episcopus, floruit, nulli modernorum doctorum postponendus, qui multa de fidei regulis ecclesiasticisque disciplinis disputauit.

Post idem tempus coniunx regis Persarum, nomine Cesara, pro Christi amore, priuato habitu uenit Constantinopolim, et post aliquot dies baptizata, ab Augusto de sacro fonte leuata est. Quam uir eius  requirens, cum 40 militaribus uiris pacifice Constantinopolim uenit, a quo satis digne susceptus, cum omnibus quos secum adduxerat, baptizatus est, et ab Augusto de fonte leuatus, multisque muneribus honoratus, accepta coniuge ad patriam repedauit.

Anno Dominice incarnationis 575 Constantius filius Heraclii, frater Heraclone, regnauit mensibus 6. Pyrri successor Paulus, non tantum uesana doctrina sicut decessores eius, sed et aperta persecutione catholicos cruciat; ob hoc et ipse sicut predecessores eius a sede apostolica dampnatus est.

Anno Dominice incarnationis 576 Constantinus, filius Constantii filii Heraclii, regnauit annos 28. Hic a supradicto Paulo deceptus, hereticus efficitur, exposuitque typum aduersus catholicam fidem, nec  unam nec duas uoluntates aut operationes in Christo definiens esse confitendas, quasi nichil uelle, uel operari credendus sit Christus. Unde a Martino papa et 105 episcopis sub anathemate damnati sunt supra nominati episcopi. Hac de re idem Martinus papa in exilium mittitur apud Cersonam, ibique moritur, ubi etiam miraculorum gloria fulget. Eugenius papa constituitur, quo uita decedente, uitellianus in eius loco subrogatur.

Rothario Langobardorum rege mortuo, Grimaldus uir strenuus regnum obtinuit. Per id tempus Clotharius rex Francorum moritur, et suburbano Parisius in basilica sancti uincentii sepelitur. Dagobertus monarchiam totius imperii obtinuit, excepto quod fratri suo Heriberto contra Ligerim, et limitem quo  tenditur partibus Wasconie, pagum scilicet Tolosanum, Caturcinum, Aganensem, Petrogoricum et Santonicum uel quod ab his uersus Pyreneos montes excluditur, concessit. Grimaldus rex Bertarit uirum potentem persequitur. Quem idem rex in sua fide suspiciens, adulatorum et detrahentium linguis stimulatus, dolo occidere meditatur, sed industria Hunoldi fidelissimi satellitis per murum Ticinensem fune depositus in Franciam ad Dagobertum fugit, mortisque periculum euasit. Per idem tempus Theodorus archiepiscopus et Adrianus abba doctissimus a uitelliano papa missi sunt in Britanniam, plurimasque ecclesias Anglorum doctrine apostolice fruge fecundarunt, e quibus Theodorus archiepiscopus peccantium iudicia, quantis scilicet annis pro  uno quoque peccato quis penitere debeat, mirabili et discreta consideratione describit.

His diebus Constantinus Augustus Italiam a Langobardorum manu eripere cupiens, Constantinopolim egressus uenit Athenas; inde mare transgressus Tarentum applicuit, inde Beneuentum intrauit, omnesque pene ciuitates Langobardorum per quas uenerat cepit. Luceriam usque ad solum prostrauit. Deinde Beneuentum cum omni exercitu circumdedit, ubi Rumaldus filius Grimaldi regis se incluserat. Imperator accepta obside predicti Rumaldi sorore, soluta obsidione Neapolim proficiscitur. Inde Romam perrexit, cui sexto ab urbe miliario uitellianus papa cum sacerdotibus et populo Romano occurrit qui obtulit beato Petro pallium auro textile, et manens apud Romam diebus  12, omnia que fuerant antiquitus instituta ex ere in ornamentum ciuitatis deposuit, in tantum, ut etiam basilicam beate Marie, que aliquando Pantheon uocabatur, discooperiret, tegulasque ereas inde auferret. Post hec Neapolim reuersus, itinere terreno perrexit ciuitatem Regium, ingressusque Siciliam habitauit in Syracusa, mansit autem in Siciliam 6 annos, ubi post plurimas et inauditas depredationes in balneo a suis extinctus est. Post huius mortem Mezentius in Sicilia regnum arripuit; sed absque orientalis exercitus uoluntate, contra quem Italie milites, alii per Istriam, alii per Campaniam, alii uero a partibus Africe et Sardinie uenientes in Syracusas, eum uita priuarunt. Constantinopolim.  caput falsi imperatoris deportatum est.

Hec audiens gens Sarracenorum, que iam Aegyptum et Alexandriam peruaserat, subito cum multis nauibus uenientes Siciliam inuadunt, Syracusas ingrediuntur, multamque stragem faciunt populorum, auferentes quoque predam nimiam et omnem illum, quem Constantinus a Roma abstulerat ornatum in ere et diuersis speciebus, ad Alexandriam reuersi sunt.

Anno Dominice incarnationis 605 Constantinus filius Constantini superioris augusti, regnauit annos 17. Donus papa apostolicam sedem tenet. Quo defuncto, Agatho papa ordinatur. Constantinus Augustus 150 episcopos congregari fecit in urbe regia, inter quos etiam fuerunt legati sancte Romane  ecclesie, missi ab Agathone papa, Iohannes diaconus, et Iohannes Portuensis episcopus, qui omnes heresin dampnauerunt, que unam operationem et uoluntatem in Domino Iesu Christo asseuerabat. Ea hora tante aranearum tele in medio populi ceciderunt, ut omnes mirarentur, et per hoc significatum est, quod sordes heretice prauitatis depulse essent. Et Georgius quidem patriarcha Constantinopolitanus correctus est, ceteri uero in sua defensione perseuerantes, anathematis sunt ultione percussi. Recta autem fides et uera hec est, ut in Domino nostro Iesu Christo, sicut due sunt nature, hoc est Dei et hominis, sic etiam due credantur esse uoluntates siue operationes.

His temporibus solis eclipsis facta est 5 Non. Maii,  moxque subsecuta est grauissima pestis tribus mensibus, Iulio, Augusto et Septembri Tunc uisibiliter multis apparuit, quia bonus et malus angelus noctu per ciuitatem pergerent, et ex iussu boni angeli malus angelus qui uidebatur uenabulum manu ferre, quoties de uenabulo ostium cuiuscumque domus percussisset, tot de eadem domo sequenti die homines interirent.

Per, id tempus Dagobertus rex Brunulfum, auunculum Heriberti fratris sui, propter infidelitatem suam interfici iussit, qui ab Amalgario et Arneberto ducibus, et Willibaldo patritio interfectus est.

Post discessum igitur beati Arnulfi, adhuc consilio Pippini, qui maior domus dicitur, et Cuniberti pontificis urbis Colonie, Dagobertus utens, ab ipsis  fortiter admonitus, prosperitatis et iustitie amore complexus, uniuersarum sibi gentium subditarum fauoribus extollebatur. Habuit filium ex quadam puella nomine Regindruda, quam frater eius Heribertus Aurelianus ueniens de sacro fonte suscepit. Namque dum eundem puerum Amandus episcopus benediceret eumque caticumenum faceret, finita oratione cum nemo respondisset Amen, aperuit Dominus os pueri, qui non amplius quam quadraginta dies habebat, et cunctis audientibus respondit Amen. uocatus est idem puer Sigibertus. Arnulfus episcopus et Romaricus abba clari habentur

Eo anno legati regis Dagoberti Seruatus et Paternus a Constantinopoli regressi sunt, petiitque imperator  Dagobertum, ut omnes Iudeos regni sui secundum fidem catholicam baptizare preciperet, aut de regno expelleret, siquidem in siderum signis cognouerat, quod a circumcisis gentibus diuino nutu eius imperium esset uastandum. Et rex quidem summo hoc peregit studio, sed imperatori non de Iudeis, sed de Sarracenis fuerat demonstratum.

Post hec Heribertus moritur, relinquens filium paruulum nomine Helpricum, qui etiam paulo post moritur. Regnum quod tenuerat, ad Dagobertum transit.

Grimaldus rex Langobardorum cum Dagoberto pacis firmissime fedus iniit. Quod cum profugus Bertarius cognouisset, metuens Grimaldum, egressus a Gallia ad Britanniam insulam properare disposuit.  Interea Grimaldus moritur, cumque iam Bertarius nauim ingressus, aliquantum per pelagus nauigasset, uox a litore audita est: Reuertatur Bertarius in patriam suam, quia tertius dies est hodie quod Grimaldus rex mortuus est. Qui statim reuersus regnum Langobardorum obtinuit, atque Cunibertum filium suum consortem regni facit. Agathone papa decedente, Leo iunior locum eius obtinuit. Post hunc Benedictus ordinatur. Dagobertus rex cum Sclauis conflixit eosque superauit, quibus preerat tunc dux nomine Samo. uascones etiam rebellantes ferro compescuit. Huni et uulgares inter se prelia conserunt, Huni uulgares superant, qui deuicti et de Pannonia expulsi, nouem milia cum uxoribus et liberis regem Dagobertum expetunt, terram  ad manendum requirunt. Quos rex ad hiemandum Baioariam recipere precepit, dispersosque per domos omnes una nocte cum mulieribus et liberis interficere fecit. Circa hec tempora defuncto Sisebodo rege Hispanie, Sisenandus quidam ex proceribus Dagobertum regem expetiit, ut ei auxilium ferret, quatinus regnum Hispanie obtinere posset; in huius beneficii recompensatione missorium aureum regi promittit, pensantem auri pondera 50. Rex exercitum misit cum Habundantio et uenerando ducibus, regnumque uiribus Francorum Sisenandus obtinuit. Missorium Gothis contradicentibus, non transmisit, sed ducenta milia solidos pro missorio regi Dagoberto persoluit; quod argentum rex sancto Dionysio dedit. Edildrudis regina et uirgo apud Anglos  clara habetur.

Gens Sarracenorum ex Aegypto in Africam cum nimia multitudine pergens, obsessam Carthaginem cepit, et crudeliter depopulatam ad solum usque prostrauit.

Anno Dominice incarnationis 612 Iustinianus minor, filius Constantini regnauit annos 10. Ioannes, Conon et Sergius Romanam regunt ecclesiam, Kylianus, episcopus Wirziburgensis, Arnnal [13 1Kb] eius discipulus clarescit. Iustinianus Africam a Sarracenis abstulit, et cum eisdem pacem terra marique fecit. Hic Sergium pontificem, quia in errorem illius  synodi quam Constantinopolim fecerat, fauere et subscribere noluit, misso Zacaria protospatario suo Constantinopolim deportari iussit; sed militibus repugnantibus, iussa principis perficere non potuit.

Adalgisus tyrannus, dux Tridentine ciuitatis, adnitentibus Aldone et Grausone Brixianis ciuibus, et aliis multis ex Langobardis, contra Cunibertum regem debellat, eumque de regno expellit, sed resumptis uiribus Cunibertus prefatum tyrannum in prelio interficit. Dagobertus rex Mettis ueniens, cum consilio pontificum et procerum filium suum Sigibertum in regno Austrie sublimat, eumque Cuniberto, episcopo Coloniensis ecclesie, et Pippino duci commendat.

Sequenti anno ei filius natus est ex Nandhilda  regina quem Ludouicum appellauit, cui regnum Neptricum atque Burgundie dandum post suum discessum nominauit. Post hec idem Dagobertus moritur, et in basilica sancti Dionysii sepelitur: fuit autem prouidus in consilio, cautus in iudicio, strenuus in militari disciplina, largus in eleemosynis, studiosus in componenda pace ecclesiarum, et precipue deuotus in ditandis sanctorum cenobiis. Qui quamuis omnia loca sancta excoluisset, tamen pre ceteris monasteria sanctorum Dionysii, Martini, atque Mauritii excoluit, et omni ecclesiastica dignitate nobilitauit. Regnum eius, sicut ipse uiuens diuiserat, filii eius tenuerunt. Ega maior domus cum Nantilda regina regnum Clodouei administrat.

Circa hec tempora cum in castro Casino uasta  solitudo existeret, uenientes de Celmanicorum uel Aurelianensium regione Franci, uenerabilis patris Benedicti eiusque germane Scolastice corpora auferunt, et in suam patriam absportant. Corpus sancti Benedicti in territorio Aurelianensi, in monasterio quod uocatur Floriacus, sepultum est. Porro sancte Scolastice in partibus Cenomanensium religiosorum deuotione conditum.

Rege Cuniberto mortuo, de regno Langobardorum inter principes magna fit controuersia, plurimi interficiuntur, nonnulli excecantur; mulieres etiam que se reginas fore iactauerant, naso et auribus abscisis deturpantur; ad extremum Heribertus dux Taurinensium regnum obtinuit.

Anno Dominice incarnationis 632 Leo augustalem  dignitatem arripiens, Iustinianum regno priuauit, eumque exulem in Ponto seruauit, regnumque Romanorum tribus annis rexit. Sergius papa in sacrario beati Petri apostoli magnam portionem ligni Dominice crucis reperit, que ex tempore illo ab omni populo in basilica Constantiniana, de exaltationis eius osculatur ac adoratur. In Britannia Cudbertus, Lindisfarnensis ecclesie episcopus, clarus habetur, in Galliis Audenus Rotomagensis, Eligius Nouiomensis, Sulpitius Bituriaccensis episcopi, clari habentur. His etiam temporibus uenerabilis uir Willibrordus, cognomento Clemens, de Britannia gentis  Anglorum, ob gratiam euangelii in Gallias transiens, a Sergio papa episcopus Fresonum consecratur, atque in eandem gentem ad predicandum dirigitur.

Anno Dominice incarnationis 635 Tiberius regnauit annos 7. Hic contra Leonem insurgens, regnum eius inuasit, eumque toto quo ipse regnauit tempore, in eadem ciuitate in custodia tenuit. Gisulfus dux Beneuentum et Campaniam igne, gladio et captiuitate uastauit. Ioannes Romanam regit ecclesiam. Hic uniuersos captiuos quos Gisulfus ceperat redemit, atque Langobardos domum redire fecit, cui successit alius Iohannes.

Ludouicus rex, corpus beati Dionysii discooperiens minus religiose, licet cupide, os bracchii fregit et rapuit, confestimque stupefactus in amentiam incidit,  et post duos annos uitam cum regno finiuit. Hoc tempore synodus Aquileie facta ob imperitiam fidei, quintum uniuersale concilium suscipere diffidit, que synodus facta fuerat temporibus uigilii pape, contra hereticos qui beatam Mariam solum hominem, non Deum et hominem, genuisse affirmabant, in qua synodo catholice institutum est, ut Maria semper uirgo diceretur, quia non solum hominem, sed uere Deum et hominem genuit.

Ea etate claruit Lambertus Tungrensis ecclesie episcopus, qui dum regiam domum zelo religionis accensus increpasset, ab iniquissimo Dodone et aliis uiris de palatio missis improuise conclusus intra domum ecclesie, in Leodio uico occiditur.

Anno Dominice incarnationis 642 Iustinianus  secundo cum Tiberio filio regnauit annos 6. Hic regnum rursus recipiens, eos qui se expulerant patritios occidit, Leonem quoque et Tiberium qui locum eius usurparant, cepit, et in medio circo coram omni populo iugulari precepit. Gallicinium uero patriarcham Constantinopolitanum erutis oculis Romam misit, Cyrumque abbatem, qui eum in Ponto exulem aluerat, episcopum in loco Gallicini constituit. Sisinnius et Constantinus Romanam regunt ecclesiam. Hunc Constantinum ad se uenire iubens Iustinianus, honorifice suscepit ac remisit; quem prostratus in terram pro suis peccatis intercedere rogans, cuncta ecclesie priuilegia renouauit. Qui cum exercitum in Pontum mitteret ad comprehendendum Philippicum, quem ibi religauerat, multum  eum isdem papa prohibuit, sed tamen inhibere non potuit. Exercitus qui missus contra Philippicum fuerat, ad partem eius se contulit, et eum imperatorem fecit, qui Constantinopolim contra Iustinianum ueniens, cum eo ab urbe miliario duodecimo pugnauit, et eum occidit, regnumque adeptus est. Imperauit autem, ut premisimus, hac secunda uice 6 annos, quem Leo in expulsione ipsius naribus detruncauit; qui post iterum assumpto imperio, quotiens defluentem guttam rheumatis manu detersit, pene totiens aliquem ex his, qui contra eum fuerant, iugulari precepit.

Dum hec in oriente aguntur, Ansprandus qui apud Baioariam 9 exulauerat annos, cum Baioariis  Italiam uenit, pugnauitque cum Heriberto rege eumque uicit; qui dum in Franciam fugere uellet, Ticinum fluuium ingressus cum equo transnatare conatus est, sed quia auro grauatus erat, aquis suffocatus extinctus est. Ansprandus regnum obtinuit 3 tantummodo menses. Post cuius interitum Liutprand filius eius in regali constituitur solio.

Apud Francorum quoque gentem Pippino uita exempto, eius filius Carolus in principatu successit, licet per multa bella et certamina de manu Reginfridi eundem principatum sustulerit. Nam cum in custodia teneretur, diuino nutu ereptus aufugit, ac primum contra Reginfridum cum paucis bis terque certamen iniit, ad extremum eum apud uinciacum magno certamine superauit Cui tamen unam, ut  ferunt, hoc est Andagauensem ciuitatem ad habitandum concessit, cunctam uero Francorum gentem ipse gubernandam suscepit.

Anno Dominice incarnationis 648 Philippicus regnauit annum unum et menses 6. Hic postquam imperiali dignitate confirmatus est, Cyro de pontificatu abiecto, ad gubernandum monasterium suum in Pontum redire precepit. Hic Constantino pape litteras praui dogmatis direxit, quas ille respuit, statuitque populus Romanus, ne heretici imperatoris nomen, aut chartas aut figuram solidi susciperent. Contra hunc Anastasius, qui et Artemius dictus est, insurgens eum regno expulit, oculisque priuauit.

Anno Dominice incarnationis 650 Anastasius regnauit annos 3. Hic litteras Constantino pape per  Scholasticum patricium et exarchum Italie direxit, quibus se fautorem catholice fidei et sexti concilii predicatorem esse declarauit. Defuncto Gisulfo duce Beneuentano, Romaldus filius eius locum eius obtinuit.

Circa hec tempora Petronax, ciuis Brexiane urbis, diuino amore compunctus, castrum Cassinum petiit, et monasterium sancti Benedicti, quod iam tunc 100 et 10 annos destructum manebat, reedificauit, multorumque monachorum pater ibi extitit. Gregorius papa constituitur; hic Bonifacium ex Britannia ortum episcopum ordinauit, et per eum in Germaniam uerbum salutis predicauit, et gentem illam sedentem in tenebris euangelica luce illustrauit.

 Carolus princeps contra Ratbodum, regem Fresonum, multa certamina conserit. Qui tyrannus diuino nutu percutitur anno prefati principis 4; anno 5 regni sui pugnauit idem Carolus aduersum Saxones, eosque uicit.

Anastasius imperator classem in Alexandriam contra Sarracenos direxit. Exercitus de medio itinere reuersus, Theodosium imperatorem elegit, atque coactum in solio imperii confirmauit. Qui Theodosius apud Mycenas ciuitatem Anastasium graui prelio uicit, septem milia de exercitu ceciderunt, datoque sibi sacramento, eum clericum fieri et presbyterum fecit ordinari.

Anno Dominice incarnationis 654 Theodosius regnauit  annum unum. Hic postquam regnum accepit, mox in regia urbe imaginem illam, in qua sancta synodus erat depicta, et a Philippico erat deiecta, pristino in loco erexit. His diebus ita Tiberis fluuius inundauit, ut, ultra alueum suum egressus, multa Romane fecerit exitia ciuitati, ita ut in uia lata ad unam et semis staturam excresceret, atque a porta sancti Petri usque ad pontem Moluium aque se descendentes coniungerent.

Anno Dominice incarnationis 655 Leo regnat annos 9. His temporibus Sarracenorum gens cum inmenso exercitu ueniens, Constantinopolim circumdedit, ac per continuum triennium obsedit, donec ciuibus multa instantia ad Deum clamantibus, plurimi eorum fame, frigore, bello, pestilentiaque perirent,  ac sic pertesi obsidionis abscederent. Eorum maxima multitudo tempestate in mari periit, intra Constantinopolim uero tempore obsidionis 300 milia hominum pestilentia interiere.

Liutprandus rex ossa sancti Augustini episcopi a Sardinia transtulit, et in urbem Tycinensem cum debito honore sepeliuit: idem rex Rauennam obsedit, classem inuasit atque destruxit.

Carolus princeps 10 anno regni sui cum Baioariis pugnauit, eosque uicit. Idem rex, quintodecimo anno regni sui Alamanniam ingressus, contra Lantfridum dimicauit, et sibi eandem gentem subiecit. Sextodecimo anno regni sui uasconiam ingressus, Eudonem ducem Aquitanie bello perterruit.

17 anno Sarraceni ex Hispania cum uxoribus et  paruulis uenientes, Aquitaniam Gallie prouinciam quasi in ea habitaturi intrant; Carolus quidem, ut dictum est, cum Eudone Aquitanie principe tunc discordiam habebat, qui tamen, in unum se coniungentes, contra eosdem Sarracenos pari consilio dimicarunt. Nam irruentes Franci super eos, 375 millia ex eis interfecerunt. Eudo quoque super eorum castra irruens, pari modo multos interficiens, omnia deuastauit. Mille tantum quingenti ceciderunt ex Francis, ut in epistola ab Eudone missa Gregorio pape de eadem uictoria continetur.

Ea tempestate Leo imperator sanctorum imagines depositas incendit, Romanoque pontifici Gregorio similia facere, si suam uellet habere gratiam, mandauit. Sed pontifex hoc facere contempsit. Omnis quoque  Rauenne exercitus uel uenetiarum talibus iussis uno animo restiterunt, et nisi pontifex eos prohibuisset, alium imperatorem super se constituerent.

Per idem tempus Liutprandus rex castra Aemilie, Feronianum et Montembellium, Buxeta et Perticeta, Bononianum et Pentapolim Auximumque inuasit, sed post aliquos dies, Romano pontifice elaborante, Romanis reddita sunt. Leo Augustus ad peiora progressus est, ita ut compelleret omnes Constantinopolim habitantes tam ui quam blandimentis, sanctorum imagines deponere, et quascunque inuenire potuit, incendio concremauit. Et quia plerique ex populo tale scelus fieri prohibebant, aliquanti ex eis capite truncati, alii parte corporis multati sunt;  cuius errori Germanus patriarcha non consentiens, a propria sede depulsus est, et eius in loco Anastasius presbyter ordinatur. Circa hec tempora Carolus princeps Pippinum filium suum ad Liutprandum regem direxit, ut eius iuxta morem capillum incideret: qui eius cesariem incidens, ei pater effectus est, multisque eum ditatum regiis muneribus genitori remisit.

Carolus 18 anno regni sui cum exercitu in Wistracha uenit, eamque sue ditioni subiecit. Anno 20 regni sui iterum cum ualida manu uasconiam ingressus est, et Eudonem regno simul et uita priuauit; sequenti anno contra filios eiusdem Eudonis dimicauit.

Anno 22 regni sui Sarracenorum exercitus rursum  in Galliam introiens multam deuastationem fecit, contra quos Carolus non longe a Narbona bellum committens, eos sicut et prius maxima cede prostrauit.

Anno 24 regni sui iterato Sarraceni Gallorum fines ingressi, usque ad Prouinciam uenerunt, et capta Arelato, omnia circumquaque demoliti sunt. Tunc Carolus, ad Liutprandum regem mittens, auxilium contra Sarracenos exposcit, qui nichil moratus cum omni Langobardorum exercitu in eius adiutorium properauit: quo comperto gens Sarracenorum mox ab illis regionibus aufugit.

Anno 26 regni sui Carolus bellicosissimus et uictoriosissimus princeps Francorum moritur.

Fiunt igitur, ni fallor, anni ab incarnatione Domini  computati a quadragesimo secundo anno imperii Octauiani, usque ad ultimum Leonis Augusti annum, qui temporibus Caroli principis regnasse cognoscitur, 718, menses 3, dies 2.

Discernamus etiam, si placet, eosdem annos Domini per tempora pontificum Romanorum, et uideamus, quomodo sibi tempora principum et presulum adinuicem comparata respondeant.

Beatus Petrus apostolus Rome in episcopali cathedra sedit annos 25, menses 2, dies 2.
[Table: 6Kb]

Fit ergo, ut arbitramur, summa horum a temporibus beati Petri apostoli usque ad Zacariam papam,  qui principio regni Pippini Romanam gubernat ecclesiam, anni 703, menses 8, dies 26. Quibus si addamus quindecim annos Octauiani, 23 Tiberii, 3 Caii, similiter 3 Claudii, quia 4 Claudii anno Petrus apostolus Romam uenit, et ipse iam annus in pontificatu eius computatur, colliguntur anni 747; supercrescunt itaque anni pontificum annos principum Romanorum 29 annis. Quid horum potius sequendum sit, prudens lector uideat. Illud tamen pro certo scimus, quod nec augustorum, nec antistitum numerus annorum cyclis Dionysii concordat, siquidem in alio plus, in alio minus inuenitur. Nam secundum Dionysium anno Dominice incarnationis 741 Carolus princeps moritur, et Pippinus suscepit principatum; potest autem fieri ut uitio scriptoris  numerus sit deprauatus annorum.

Hec idcirco, ab ipso incarnationis Domini anno exordium capientes, usque huc perduximus, ut quia sequens libellus a nostra paruitate editus, per eiusdem incarnationis Dominice annos tempora principum et gesta declarat, iste nichilominus, quo tempore, quo in loco, uel quid sub unoquoque principe actum sit, summatim demonstrat. Triumphos quoque sanctorum martyrum et confessorum, quibus in locis, uel sub quibus regibus coronam glorie perceperunt, nominatim aperiat. Igitur ubi iste finitur, ille consequenter initium capiat, et ubi ille incipit, iste finem sortiatur.


EXPLICIT LIBER PRIMUS.



INCIPIT LIBER DE GESTIS REGUM FRANCORUM.


Anno Dominice incarnationis 741 Carolus filius Pippini, maior domus et bellicosissimus dux Francorum, defunctus est.

Anno Dominice incarnationis 742 Carolomannus et Pippinus filii eius duxerunt exercitum contra Hunoldum ducem Aquitanorum, et ceperunt castrum quod uocatur Lucas, et in eodem itinere diuiserunt regnum Francorum inter se, in loco qui dicitur uetus Pictauis; posthec Carolomannus eodem anno Alamanniam cum exercitu uastauit.

Anno Dominice incarnationis 743 Carolomannus et Pippinus contra Odilonem, ducem Baioariorum, duxerunt exercitum, et inierunt pugnam, et uictores  effecti. Carolomannus absque fratre in Saxoniam perrexit, et cepit castrum quod dicitur Hochseoburch per placitum et pacis conditionem, et Theodericum Saxonem obsidem accepit; qui, sacramentis datis, in patriam dimissus est redire, sed posthabito sacramento fefellit [14 1Kb] .

Anno Dominice incarnationis 744 iterum Carolomannus et Pippinus Saxoniam cum exercitu ingressi sunt, et rursus captus est supradictus Theodericus.

Anno Dominice incarnationis 745 Carolomannus confessus est suo germano Pippino, quod mente disposuisset mundum relinquere, et pro amore Dei regnum terrenum deserere, ut in futura uita centuplicatam reciperet possessionem. Et in hoc anno nullam fecerunt expeditionem, sed preparauit se  uterque, Carolomannus ad iter quod decreuerat, et Pippinus, ut germanum suum ad locum honorifice cum muneribus et debita munificentia prosequeretur.

Anno Dominice incarnationis 746 Carolomannus Romam perrexit, ibique se totondit, et, in Sarapte monte monasterium edificauit in honore sancti Syluestri, ibique aliquod tempus moram faciens, exinde ad sanctum Benedictum in Cassinum usque peruenit, et ibi monachus effectus est. Fertur autem de hoc sancto uiro exemplum memorabile. Cum adhuc Rome positus in monasterio quod sibi edificauerat, ab omnibus propter regiam nobilitatem, et, quod maius est, propter contemptum regni terreni et gloriam presentis seculi, ueneraretur et laudibus extolleretur, timens uir Deo plenus fauorem laudis humane,  qui tanta pro Christo reliquerat, fugam magis arripere disposuit, quam uane glorie subiacere. Et hoc tantummodum uno fido socio confessus, quem ab infantia in omnibus fidelem probauerat, cum eo noctu omnibus aufugit insciis, et ad Cassinum montem usque peruenit, nichil secum portans ex omnibus bonis que corpori erant necessaria, nudus Christum secutus est. Et iuxta morem portam monasterii pulsans, colloquium patris monasterii expetiit, in cuius presentiam cum uenisset, mox in terram corruit, se homicidam esse, se reum omnium criminum protestans, misericordiam exposcit, penitentie locum exquirit. Pater cum hominem peregrinum esse cognouisset, interrogat cuius patrie aut gentis esset; at ille confessus est se Francum esse, et ex Francia  pro tali scelere migrasse, exilium libenter ferre paratum, tantum ut patriam celestem non amitteret. Spiritualis pater, eius precibus annuens, precepit eum in cella nouitiorum recipi una cum suo collega, ibique probari secundum quod regula iubet, et tanto arctius quanto barbare et ignote gentis homo erat, implens illud apostolicum: »Probate spiritus si ex Deo sunt.« Itaque probatus in omni patientia, sociatus est congregationi una cum collega, post emensum anni circulum professus stabilitatem, conuersionem  morum, et obedientiam secundum regulam sancti Benedicti. Cepit autem irreprehensibiliter inter fratres conuersari, omnibus uirtutibus pollens. Accidit autem, ut, iuxta quod mos est, ad coquine officium hebdomadarius deputaretur; quod cum libenter quidem faceret, sed in multis ignoranter offenderet, cocus uino exestuans ei alapam dedit dicens: Ita te fratribus deseruire oportet? Cui ille motus, placido uultu respondit: Indulgeat tibi Dominus, frater, et Carolomannus. Neque enim cuiquam nomen suum prodiderat, ne ex uocabulo agnosceretur. Rursus cum in quibusdam cibariis administrandis errasset, iterum a coco percussus est, cui eadem que supra imprecatus est. Et cum iam tertio a coco crudeliter cederetur, indignatus ille comes indiuiduus  sue peregrinationis, quod tantus uir a tam uili persona tam contumeliose afficeretur, iam ferre non ualens, arripuit pilum, unde panis in holera fratrum mittendus conterebatur, et eum omni annisu percussit, dicens: »Nec tibi Deus parcat, serue nequam, nec Carolomannus indulgeat.« Fratres hoc audito ualde commoti sunt, quod homo alienigena et pro misericordia receptus talia facere presumpsisset. Protinus itaque custodie mancipatur, ut die sequenti talis presumptio acrius uindicaretur. In crastinum productus de custodia in medio conuentu sistitur; percunctatus cur manus extendere in fratrem ministrum ausus fuisset, respondit: »Quia, inquit, uidi seruum nequiorem omnibus, uirum meliorem et nobiliorem omnium quos in terra conuersari scio, non  solum uerbis dehonestari, sed etiam plagis affici.« Furore nimio exagitati, quod eum, qui peregrinus uenerat, ceteris pretulisset, interrogant quis esset ille, qui bonitate et nobilitate omnes anteiret? cur saltem patrem monasterii non excepisset? Ille necessitate compulsus celare non ualens, quod Deus iam manifestari uolebat, ait: »Iste est Carolomannus quondam rex Francorum, qui pro Christi amore regnum et gloriam mundi dereliquit, qui de tanta excellentia ita se humiliauit, ut modo a uilissimis personis non solum contumeliis afficiatur, uerum etiam uerberibus affligatur.« Quo audito tremefacti a sedibus surgunt, pedibus eius se prosternunt, ueniam postulant de contemptu, ignorantiam profitentur; ille contra in terram prouolutus, cum lachrymis  negare cepit, hec non esse uera, non se esse Carolomannum, sed hominem peccatorem et homicidam; collegam suum perterritum propter commissum piaculum hec excogitasse. Quid plura? Cognitus ab omnibus cum magna reuerentia est obseruatus. Hec non passi sumus preterire; nunc ad chronica reuertamur.

Anno Dominice incarnationis 747 Gripho fugit in Saxoniam, et Pippinus iter faciens per Turingam, in Saxoniam introiuit usque ad fluuium Missacha in  loco qui dicitur Scahaningi, et Gripho, collecta manu, una cum Saxonibus super fluuium Obacro sedit in locum, qui dicitur Orhemum.

Anno Dominice incarnationis 748 Gripho de Saxonia egressus est, in Baioariam peruenit, ipsumque ducatum sibi subiugauit. Hiltrudem cum Thassilone cepit, et sue ditioni subiecit. Suideger uenit in solatium supradicti Griphonis. Hec audiens Pippinus cum exercitu illuc uenit, omnesque supranominatos sibi subiugauit, Griphonem et Lantfridum secum duxit in Franciam, Thassilonem ducem Baioariorum constituit. Griphonem uero in partibus Neustrie misit, et ei 12 comitatus dedit; inde iterum Gripho fugiens Wasconiam petiit, et ad Waipharium ducem Aquitanorum peruenit.

 Anno Dominice incarnationis 749 Burchardus Wirziburgensis ecclesie episcopus, et Folradus capellanus missi sunt Rome ad Zacariam papam, ut interrogarent de regibus in Francia, qui illis temporibus non habentes regiam potestatem, reges tamen uocabantur, si bene essent an non? Et prefatus papa mandauit Pippino, melius sibi uideri illum regem uocari qui potestatem haberet, quam illum qui sine regali potestate manebat, et ne perturbaretur Christianitatis ordo, per auctoritatem apostolicam iussit Pippinum regem creari, et sancte unctionis oleo inungi.

Anno Dominice incarnationis 750 Pippinus secundum morem Francorum electus in regem, et unctus per manum sancte memorie Bonifacii Mogontiacensis  urbis archiepiscopi, et eleuatus est a Francis in regno in Suessionis ciuitate. Hildericus uero, qui falso rex uocabatur, attonsus est et in monasterium missus.

Anno Dominice incarnationis 751 Pippinus rex in Saxoniam iter fecit, et Hildegarius episcopus occisus est a Saxonibus in castro quod dicitur Wigberc, et tamen Pippinus rex uictor extitit, et peruenit usque ad locum qui dicitur Rimie, et reuersus est in Franciam, ubi ei nuntiatum est quod Gripho, qui in uasconiam fugerat, germanus eius occisus est. Stephanus papa in Franciam uenit, solatium et adiutorium querens pro iustitiis sancti Petri. uenit autem et Carolomannus, monachus et germanus supradicti regis, per iussionem abbatis sui in Franciam,  quasi ad conturbandam petitionem apostolicam. Hoc anno natale Domini in Theodonis uilla, pascha in Carasiaco domnus rex celebrauit.

Anno Dominice incarnationis 752 supradictus Stephanus papa confirmauit Pippinum sancta unctione in regem, et cum eo inunxit duos filios eius Carolum et Carolomannum ad regiam dignitatem. Eodem anno sanctus Bonifacius archiepiscopus annuntians Dei uerbum, in Fresia a paganis interfectus,  martyr Christi occubuit. Walfridus [15 1Kb] abba in Italia clarescit.

Anno Dominice incarnationis 753 [16 1Kb] Pippinus rex per apostolicam inuitationem Italiam ingressus est, iustitiam Petri apostoli querens. Haistulfus rex Langobardorum supradictam iustitiam contradicendo, Thermopylas, id est clusas, Langobardorum petiit, et obuiam Pippino regi et Francis uenit, et commisso prelio, Domino auxiliante et beato Petro intercedente, Pippinus cum Francis uictor extitit. Eodem anno Stephanus papa reductus est ad suam sedem per missos regis Pippini, Folradum et aliis plurimis; incluso uero Haistulpho rege in Papia ciuitate, necessitate ductus iustitiam sancti Petri pollicitus est faciendam. Ex hac promissione rex Pippinus obsides  40 recepit, et cum sacramenta firmata reuersus est in Franciam. Nec superfluum iudicauimus, si epistolam eiusdem pape Stephani hac de causa scriptam huic operi inseramus: continet enim hunc modum: »Stephanus episcopus, seruus seruorum Dei. Sicut nemo se debet iactare de suis meritis, sic non debent opera Dei, que in illo per suos sanctos fiunt sine suis meritis, silere sed predicare, sicut angelus admonet Thobiam: unde ego pro oppressione sancte Ecclesie a rege atrocissimo et blasphemo et nec dicendo Haistulfo, ad optimum et sancti Petri fidelem domnum Pippinum Christianissimum regem in Franciam ueni, ubi egrotaui usque ad mortem, et mansi aliquod tempus apud pagum Parisiacum in uenerabili monasterio sancti martyris Dionysii; quem cum  iam medici desperarent, fui sicut in oratione in ecclesia eiusdem beati martyris subtus campanis, et uidi ante altare dominum Petrum, et magistrum gentium dominum Paulum, et tota mente illos recognoui de illorum surcariis, et tunc beatum dominum Dionysium ad dextram domini Petri subtilem et longiorem; dixitque bonus pastor dominus Petrus: Hic frater noster postulat sanitatem. Et dixit beatus Paulus: Modo sanabitur. Et appropinquans, misit manum suam ad pectus domini Dionysii amicabiliter, respexitque ad dominum Petrum, et dixit dominus Petrus ad dominum Dionysium hilariter: Tua gratia est sanitas eius. Et statim beatus Dionysius thuribulum incensi et palmam in manu tenens cum presbytero et diacono, qui in parte stabant, uenit ad me  et dixit ad me: Pax tecum, frater, noli timere, non morieris, donec ad sedem tuam prospere reuertaris; surge sanus, et hoc altare in honore Dei et apostolorum Petri et Pauli, quos uides, dedica, missas gratiarum agens. Moxque sanus factus sum, et uolebam implere quod mihi preceptum erat, et dicebant qui ibi aderant, quod dementabam. Quapropter retuli illis et regi suisque omnibus ex ordine que uideram, et quomodo sanatus fuerim, et impleui que iussa sunt mihi omnia. Gesta sunt autem hec anno ab incarnat.  Dom. 753. 5 Idus Aug.« Quo Christi roboratus uirtute, inter celebrationem consecrationis prefati altaris et oblationem sacrificii, unxit in reges [17 1Kb] Francorum regem Pippinum et duos filios eius Carolum et Carolomannum. Sed et Bertradam coniugem ipsius regis, indutam cycladibus regiis gratia Spiritus sancti septiformis consignauit in Dei nomine, atque Francorum proceres apostolica benedictione sanctificans, auctoritate sancti Petri sibi a Christo tradita obligauit, et obtestatus est, ut nunquam de altera stirpe per succedentium temporum curricula, ipsi uel quique ex eorum progenie orti, regem super se presumant aliquo modo constituere, nisi de eorum progenie, quos et diuina prouidentia ad sedem apostolicam tuendam eligere, et per eum, uidelicet sancti  Petri uicarium, immo Domini Iesu Christi, in potestatem regiam dignata est sublimare et unctione sacratissima consecrare. His interpositis, ad chronicam redeamus. Cum Pippinus rex, ut supra expressum est, Italiam ingressus esset, Carolomannus monachus uienna ciuitate remansit una cum Bertrada regina, ubi languore correptus diem clausit extremum.

Anno Dominice incarnationis 755 cum audisset Pippinus rex ea non esse uera que Haistulphus promiserat de iustitiis sancti Petri, iterum Italiam ingressus, Papiam obsedit, Haistulphum obsidione cinxit, et rursum de iustitiis sancti Petri firmitatem dedit, ut stabiles permanerent, et insuper Rauennam cum Pentapoli et omni Exarcato conquisiuit et sancto  Petro tradidit. Cum autem reuersus esset Pippinus rex in Franciam, meditabatur supradictus Haistulphus ea fallere que promiserat. Quadam uero die cum uenationibus inseruiret, percussus est Dei iudicio, uitamque cum regno finiuit; quo modo uero missus est Desiderius in regno, in subsequentibus dicemus.

Anno Dominice incarnationis 756 misit Constantinus imperator regi Pippino cum aliis donis organum, et rex Pippinus tenuit placitum suum in Compendio, ibique Thassilo uenit dux Baioariorum, et suus effectus est, per manus sacramentaque multa iurauit Pippino et filiis eius supra corpus sancti Dionysii et sancti Germani et sancti Martini; similiter  et eius homines meliores fecerunt.

Anno Dominice incarnationis 757 Pippinus rex in Saxoniam iter fecit, et in munitiones Saxonum per uirtutem introiuit, et in loco qui dicitur Sitnia multe strages facte sunt de populo Saxonum. Et tunc promiserunt se omnem uoluntatem regis facturos, tributum etiam presentandum, equos scilicet 300 per singulos annos.

Anno Dominice incarnationis 758 natus est Pippino regi filius, cui supradictus rex nomen imposuit suum; qui uixit annos duos, et in tertio defunctus  est. Eodem anno celebrauit natalem Domini in Lengolare, et pascha in Iopila.

Anno Dominice incarnationis 760 Pippinus rex cernens Waifarium, ducem Aquitanorum, minime consentire, ut iustitias faceret ecclesiis que erant in Francia de rebus et possessionibus illarum que in suo ducatu erant, iniit consilium cum Francis, ut iter pergeret in Aquitaniam, et supradictas iustitias quereret, et peruenit usque in locum qui dicitur Thedoad. Quod cum cognouisset Waifarius, timore perterritus mittit legatos, Otbertum et Dawinum, et dedit obsidem Adalgarium suum propinquum, et mandauit Pippino se omnia redditurum, quidquid supradictus rex querebat in causis ecclesiasticis, et celebrauit natalem Domini in Carisiaco, et pascha  similiter.

Anno Dominice incarnationis 761 Waifarius minime cogitans de obsidibus et sacramentis datis, ut se uindicaret de iniuria, quam a Francis preterito anno fuerat perpessus, exercitum misit, qui usque ad Cabillonem ciuitatem uenerunt, uastantes omnia. Et cum supradictus rex synodum teneret in uilla que dicitur Duria, nunciatum est ei, quod Waifarius perpetrasset; protinus exercitum mouit, et Aquitaniam ingressus multa castella cepit, scilicet Burdellum, Clarum montem, Cantelam, Auernum, et peruenit usque ad Leomodicas, uastando omnia, et celebrauit natalem Domini in Carisiaco, et pascha similiter.

Anno Dominice incarnationis 762 rex Pippinus  Aquitaniam cum exercitu uastauit, et cepit ciuitatem Bituricas, et castrum quod dicitur Toarcis, et celebrauit natalem Domini in uilla Gentiliaco, et pascha similiter.

Anno Dominice incarnationis 763 rex Pippinus habuit placitum suum in Niuernis, et quarto ingressus est Aquitaniam, ibique Thassilo, dux Baioariorum, postpositis sacramentis, fraudulenter se inde subduxit, omnia beneficia oblitus, que rex auunculus eius ei fecerat, et Baioariam regressus amplius noluit uidere supradicti regis faciem. Rex autem Aquitaniam perlustrans usque ad Cadurciam uenit, et per Lemodicas reuersus, in Franciam uenit. Et facta est hyems ualida, et celebrauit rex natalem Domini in uilla que dicitur Longolare, et pascha  similiter.

Anno Dominice incarnationis 764 rex Pippinus habuit placitum suum in Wormatia, et causam diligenter pertractauit inter Waifarium et Thassilonem; celebrauit natalem Domini in Carisiaco, et pascha similiter.

Anno Dominice incarnationis 765 rex placitum suum habuit apud Attiniacum, et eodem anno sicut et superiori nusquam profectus est. Celebrauit autem natalem Domini in Aquis uilla, et pascha similiter.

 Anno Dominice incarnationis 766 rex Pippinus perrexit in Aquitaniam, et placitum suum habuit in Aurelianis ciuitate, et restaurauit Argentonium castrum, quod antea Waifarius destruxerat, ibique Francos dimisit ad continendam Aquitaniam; similiter et in Bituricas fecit, et celebrauit natalem Domini in Salmoniaco, et pascha in Gentiliaco.

Anno Dominice incarnationis 767 rex in supra dicta uilla synodum magnam habuit inter Romanos et Grecos de sancta Trinitate, uel de sanctorum imaginibus, et post hec Aquitaniam ingressus est per Narbonam; cepit autem Tolosam et Gaualdanem, et celebrauit pascha in ciuitate uienna. Eodem anno mense Augusto iterum Aquitaniam ingressus,  usque Bituricas uenit, ibique synodum tenuit, et inde profectus, usque ad Garonnam uenit, multas rupes et speluncas cepit, nec non castra Scoraliam et Torinnam et Petrociam, et reuersus est Bituricas. Ibi nuntiatum est ei de obitu Pauli pape; ibi etiam celebrauit natalem Domini.

Anno Dominice incarnationis 768 rex Pippinus iter faciens Remistagnum cepit, ad Sanctones ciuitatem usque peruenit, et ibi cepit matrem Waifarii et sororem eius et neptas eius: inde perrexit in loco qui dicitur Montes, ibi Heriwicus uenit ad eum, qui habebat aliam sororem Waifarii, et inde reuersus pascha celebrauit in castro quod dicitur Sels. Post hec adsumens secum Bertradam reginam ad Sanctonas ciuitatem peruenit, ibique reginam cum  famulis dimisit, et Petragorico perrexit, et interempto Waifario cum triumpho uictorie ad Sanctones reuersus est, ibique moram faciens post aliquot dies egrotare cepit, et inde profectus Turonis uenit, et ad orationem ad sanctum Martinum perrexit; inde egressus Parisius ad sanctum Dionysium uix peruenit, ibique diem clausit extremum 8 Id. Octobr. et domnus Carolus et Carolomannus eleuati sunt in regnum, Carolus in Nouiomo ciuitate, Carolomannus in Sessionis 7 Id. Octobris, et celebrauit Carolus natalem Domini in Aquis, pascha in Rodoma ciuitate.

Anno Dominice incarnationis 769 Carolus rex Aquitaniam cum exercitu intrauit, eo quod Hunaldus disposuisset rebellare, et totam Aquitaniam et  uasconiam, auxiliante Deo, in deditionem recepit, et Hunaldi iniqua consilia dissipauit. Inde digressus ad Coloniensem ciuitatem uenit, et inde sumpsit plures Francorum cum armis et omnibus utensilibus eorum, et abiit super flumen Dordoniam, et edificauit ibi castrum quod dicitur Fronticis, et in dicto presidio Francos collocauit. Deinde missos direxit ad Lupum uasconem, mandans ut sibi Hunaldum cum uxore representaret, qui ad eum confugerant. Adductus est predictus Hunaldus cum uxore ad nominatum castrum, quem cum recepisset, in Franciam  reuersus est, et celebrauit natalem Domini in Duria, et pascha in Leodio uico publico.

Anno Dominice incarnationis 770 Carolus habuit synodum in Wormatia ciuitate, et Berta regina perrexit in Baioariam, et inde Italiam ingressa est, et rex celebrauit natalem Domini in Mogontia et pascha in Heristellio.

Anno Dominice incarnationis 771 Carolus rex synodum habuit ad ualentinianas, et eodem anno Carolomannus rex defunctus est in uilla Salmontiaco 2 Non. Decembris. uenit autem Carolus ad uillam Carboniacum, ubi uenerunt ad eum Folcarius et Folradus capellani cum aliis episcopis et sacerdotibus, Werinus et Adalhartus comites, cum aliis primatibus qui fuerunt Carolomanni. Uxor uero Carolomanni  cum perpaucis Francis partibus Italie perrexit, et celebrauit rex natalem Domini in Adtiniaco et pascha in Heristellio.

Anno Dominice incarnationis 772 Carolus rex synodum habuit in Wormatia, et inde perrexit in partes Saxonie, et primo impetu Heresburgh castrum cepit, et ad Ormensul usque peruenit, et ipsum fanum destruxit, et aurum et argentum quod ibi repperit abstulit. Erat autem tunc siccitas magna, ita ut aqua deficeret in supra dicto loco, et dum uellet ibi rex duos aut tres dies manere, ut predictum fanum funditus destruere posset, et aqua exercitui deesset, subito diuina largiente gratia omnibus insciis in quodam torrente aque effuse largissime, ita ut omnis exercitus sufficienter haberet.  Destructo fano, rex super Wiseram fluuium uenit, et ibi cum Saxonibus placitum habuit, et accepit 12 obsides, et reuersus est in Franciam, et celebrauit natalem Domini in Heristellio, et pascha similiter.

Anno Dominice incarnationis 773 rex peruenit ad hyemandum in Theodonis uilla, ubi eum adiit missus Adriani pape nomine Petrus, inuitans eum una cum Francis, ut pro Dei amore, seu pro iustitia sancti Petri acquirenda super Desyderium et Langobardos ueniret. uenit prefatus legatus per mare usque in Massiliam, inde per terram usque ad regem, et ideo per mare uenit, quia uie clause fuerunt a Langobardis Romanis. Tunc rex fideles consuluit, utrum petitionibus apostolici assensum  preberet; omnibus hoc collaudantibus, illis in partibus profectus est, Geneuamque ciuitatem ueniens synodum tenuit, et ibi exercitum diuisit in duas partes. Ipse cum una parte per montem Cinysium perrexit, et misit Bernardum auunculum suum cum reliqua parte per montem Iouis. Coniunxerunt autem se uterque exercitus ad clusas. Quod cum cognouisset Desyderius, regi et Francis cum armatis occurrit [18 1Kb] . Tunc rex castra posuit ad easdem clusas, et misit occulte unam scaram de electis uiris per montana. Hoc sentiens Desyderius statim clusas  reliquit, et quam citius potuit, Papiam ingressus est. Rex autem cum omnibus auxiliante Domino, et intercedente beato Petro, sine lesione Italiam ingressus est, et cum ad Papiam peruenisset, Desyderium intrinsecus latitantem obsedit, ibique in sua castra celebrauit natalem Domini, et pascha in Roma.

Anno Dominice incarnationis 774 rex dum in illis partibus pro huiusmodi negotio moram faceret, Saxones occasione accepta, postpositis sacramentis, in finibus Francorum impetum fecerunt, et usque ad castrum quod nominatur Buriaburg uenerunt; quorum aduentum incole loci presentientes, in iam dictam munitionem se receperunt. Igitur cum prefata gens seuiens cepisset forinsecus uillarum  edificia concremare, uenerunt ad quandam basilicam in loco qui dicitur Friedislar, quam sancte memorie Bonifacius martyr consecrauit, atque per prophetie spiritum predixit quod nunquam incendio cremaretur. Ceperunt autem prefati Saxones omni intentione certare aduersus eandem basilicam, quemadmodum eam per quodlibet ingenium igne cremare potuissent. Et dum hec agerent, apparuerunt quibusdam Christianis qui erant in castello, simul quibusdam paganis qui in eodem erant exercitu, duo iuuenes in albis uestimentis, qui ipsam basilicam ab igne protegebant, et propterea non potuerunt neque interius neque exterius ignem accendere. Interea nutu diuino maiestatis pauore perterriti, in fugam conuersi sunt, nemine persequente.  Inuentus autem est postea unus ex eisdem Saxonibus mortuus iuxta ipsam basilicam, flexis genibus, acclinis supra pedes, habens ignem et ligna in manibus, et uelut ore flaret ipsam basilicam crematurus. Dum hec aguntur, Carolus a Roma reuersus uenit Papiam, ipsamque ciuitatem armis cepit, insuper Desyderium regem cum uxore sua et filia, omnemque thesaurum palatii, ibique uenientes omnes Langobardi de cunctis ciuitatibus Italie, eius se subdiderunt dominationi. Adalgisus uero filius Desyderii regis, fuga lapsus mare introiuit, et Constantinopolim perrexit. Carolus subiugata Italia et ordinata, custodiam Francorum in Papia dimittens cum magno triumpho in Franciam reuersus est; et cum uenisset in locum qui dicitur  Hengilinheim, misit quatuor scaras in Saxoniam: tres pugnam cum Saxonibus inierunt, et Deo auxiliante uictores extiterunt; quarta uero scara non habuit pugnam, sed capta preda magna reuersi sunt in Franciam, et celebrauit rex natalem Domini in Carisiaco, et pascha similiter.

Anno Dominice incarnationis 775 rex habuit synodum in uilla que dicitur Duria, et inde Saxoniam pergens Sigiburgh castrum cepit, Heresburgh reedificauit, super Wisaram fluuium uenit in locum qui dicitur Brunisberg, ubi occurrerunt ei Saxones uolentes  ripam supradicti fluminis defendere: auxiliante Domino et Francis decertantibus, fugatis Saxonibus, Franci ambas ripas occupauerunt, et multi Saxones occisi sunt. Tunc rex, diuidens exercitum, sumpsit secum partem, perrexitque usque ad Obaccrum fluuium, ubi omnes orientales Saxones uenientes cum Hassinone duce eorum, dederunt obsides iuxta quod placuit regi, et iurauerunt sacramenta. Simul eo reuertente uenerunt Angrarii in pago qui dicitur Bucki una cum Brunone duce eorum, et fecerunt sicut orientales Saxones fecerant. Interea cum Francis qui super fluuium Wisaram remanserant, Saxones pugnam commiserunt, et, Deo largiente, Franci uictoria potiti sunt, et plures ex Saxonibus interfecti sunt.  Hec audiens rex, iterum super Saxones cum exercitu irruens multam stragem fecit, et predam copiosam cepit super Westphalos, et coacti obsides dederunt. Obsidibus itaque receptis, et preda multa capta, rex in Franciam reuersus, ubi nuntiatum est ei, quod Rotgaudus Langobardus postponens fidem et sacramenta aduersus eum rebellare disponeret; statim illis in partibus iter arripuit, et celebrauit natalem Domini in uilla que dicitur Sclezistadt in Elisacio.

* [Eodem [19 1Kb] tempore uenecie dux propter inuidiam et insidias aliquantorum uenetiarum, dantes occasionem ei, ut Carolo regi ueneciam tradere uellet, a suis hominibus [20 1Kb] captus est, et Constantinopolim ad Constantinum imperatorem in exilium transmissus est.  Quam rem idem imperator diligenter exquirens et fraudulentas insidias uenetiarum aperte cognoscens, illorum incusationes pro nichilo duxit, et eundem ducem Anthipatrum patricii fecit. Quem cum legato et epistola sua ad uenetiam remisit, et in propria sede eum honorabiliter restituit. Nam post mortem eiusdem Constantini predicti rebelles ducem interimere conabantur. Quorum consilium dux procaciter preuidens, Nicoforo imperatori ilico nunciandum misit; animaduertens autem imperator hoc facinus, mox Nicetam patricium ad inuestigandam causam in uenetiam misit; qui illo ueniens, patefactis culpis, duodecim ex illis infidis comprehendit; quos secum reducens iussu imperatoris in ergastulum cum uita destinauit. 7.]

 Anno Dominice incarnationis 776 Carolus rex Italiam ingressus, Foroiulianorum partes petiuit, Rotgaudum rebellem captum decollari iussit, ad Taruisium ciuitatem uenit, ibique pascha celebrauit, et ordinatis rebus, derelictis custodibus ex Francis in ciuitatibus que aduersus cum senserant, in Franciam cum prosperitate reuersus est. Interea Saxones, cognita absentia regis, more solito ruptis sacramentis in unum conglobati, Heresburgh castrum aggrediuntur, fraudulenter Francis suadent, ut de castro exeant, et cum pace in patriam pergant. Sed cum illi fallacibus monitis minime assensum  preberent, machinas preparant, munitionem obsidione cingunt, et summis uiribus certant, sed nichil proficiunt. Quadam itaque die cum iterum rediuiuo certamine bellum parassent, apparuit gloria Dei manifeste supra domum ecclesie, que erat infra ipsum castrum, uidentibus multis, tam Christianis quam paganis. Nam duo scuta apparuerunt supra prefatam basilicam sanguineo colore flammantia, et uelut in prelio quibusdam motibus agitantia. Itaque pagani hoc signum aspicientes, timore et formidine repleti mox in fugam conuersi sunt, et in tantam amentiam deuenerunt, ut, strictis gladiis, mutuis se armis confoderent. Quanto uero illi plus pauore perterriti fugerunt, tanto magis Christiani confortati omnipotentem Dominum laudabant, qui saluos facit  sperantes in se. Ex predicto igitur loco cum tanta confusione discedentes, uenerunt ad aliud castrum quod appellatur Desuburgh  , ubi uoluerunt similiter facere, sed, Deo auxiliante Francisque eis uiriliter repugnantibus, nichil preualuerunt. Oppidani uero persecuti sunt eos usque ad flumen quod Lippa dicitur, et multos ex eis interfecerunt. Itaque rex Wormatiam ueniens, synodum placitumque publicum ibi tenuit, et, concilio soluto, mox Saxonum fines penetrauit, et uelut ingens tempestas omnia prosternit, munitiones irrumpit; Saxones perterriti ad locum ubi Lippa oritur uenerunt, ibi se et suam patriam regi tradiderunt, et spoponderunt se Christianos esse debere. Tunc rex una cum Francis restaurauit Heresburgh castrum et aliud castrum super  Lippam, ubi uenientes Saxones una cum uxoribus et paruulis innumerabilis multitudo baptizati sunt in nomine sancte Trinitatis. Posthec obsides quantos rex expetiit dederunt; reformatis autem castellis custodiisque dispositis, Carolus in Franciam reuertitur, et celebrauit natalem Domini in Heristellio et pascha in Nouiomago.

Anno Dominice incarnationis 777 rex Saxoniam ingressus placitum tenuit in loco qui dicitur Padresbrunna, ubi omnes Saxones conuenerunt, excepto Witichindis, qui cum paucis Saxonibus in partibus Nortmannie confugit. In eodem etiam loco uenerunt Sarraceni de partibus Hispanie, quorum hec sunt nomina, Ibina, Larabi et filius Deuizefi, qui iam Ioseph nominabatur, et gener eius, ubi etiam multitudo  Saxonum baptizata est et sacramenta secundum consuetudinem dederunt, ut perderent ingenuitatem et omnem hereditatem, nisi conseruarent susceptam Christianitatem et promissam fidelitatem regis et filiorum eius, nec non etiam et Francorum. Carolus in Franciam reuersus celebrauit natalem Domini in Duciaco, et pascha in Aquitania in uilla que dicitur Casinogilo.

Anno Dominice incarnationis 778 Carolus cum exercitu Hispaniam ingressus est, uenit uero primo ad Pampilonem ciuitatem, deinde ad Cesaraugustanam  urbem perrexit, ubi innumerabilis multitudo de partibus Burgundie et Austrasie uel Baioarie seu Prouincie et Septimanie, pars etiam Langobardorum in auxilium Francorum conuenerunt. Obsidione itaque cincta ciuitate territi Sarraceni, obsides dederunt et immensum pondus auri. Eiectis itaque Sarracenis de Pampilona, murisque eiusdem ciuitatis dirutis, uasconibusque subiugatis, in Franciam reuertitur.

Interea Saxones audientes quod Carolus cum Francis tam longa terrarum spacia ab eis esset separatus, suadente Widichindo secundum consuetudinem iterum rebellati sunt, et ad Duriam castrum, quod Colonie ciuitati contiguum est, usque uenerunt, cedibus, rapinis et incendiis omnia deuastantes.  Quod cum nuntiatum esset regi reuertenti et iam commoranti Autisiodoro ciuitati, misit idem princeps scaram unam ex electis uiris, que eorum uiolentie resisteret. Saxones audientes incolumitatem regis et aduentum Francorum, in fugam conuersi sunt; quos Franci e uestigio sequentes, repererunt eos super fluuium cuius uocabulum est Adarna, in loco qui dicitur Lihesi; ubi pugna cepta et finita, Franci auxiliante Domino uictores extiterunt, et multitudo Saxonum est ibi occisa. Et celebrauit rex natalem Domini in Heristellio et pascha similiter.

Anno Dominice incarnationis 779 Carolus uenit in uillam, que dicitur Compendium, ubi se obtulit Hildebrandus [Spoletanorum] dux cum muneribus, eiusque dominationi se subdidit. Eodem anno synodum  tenuit in Duria, et post hec Saxoniam ingressus usque ad Lippam uenit. Conati sunt autem Saxones resistere in loco qui dicitur Buochol, sed nichil preualuerunt. Aperta autem uia Westfaluuos subiugauerunt et omnes Saxones qui ultra Wisaram commorabantur. ueniens autem rex in loco qui uocatur Medofulli, accepit obsides et sacramenta a Saxonibus, qui ab eo defecerant, et reuersus est in Franciam, et celebrauit natalem Domini in Wormatia ciuitate, et pascha similiter.

Anno Dominice incarnationis 780 Carolus Saxoniam ingressus ad Heresburgh uenit, et inde ad locum ubi Lippa consurgit, et ibi synodum tenuit. Inde progressus ad Albiam fluuium uenit, et in ipso itinere Bardogauenses et multi de Nortliudis baptizati  sunt in loco qui dicitur Horheym, ultra Obaccrum fluuium, et peruenit usque ad locum ubi Iora confluit in Albia. Dispositis itaque tam Saxonibus quam Sclauis, in Franciam reuersus est. Inito autem consilio, ut Romam pergeret orationis causa una cum coniuge Hildegarda, celebrauit natalem Domini in Papia ciuitate.

Anno Dominice incarnationis 781 Carolus iter pergens celebrauit pascha in Roma, et ibi baptizatus est filius eius Pippinus ab Adriano papa, qui et ipse eum de sacro fonte suscepit, et duo filii eius a  supradicto pontifice inuncti sunt in reges, idem Pippinus super Italiam, Ludowicus super Aquitaniam. Inde reuersus uenit Mediolanum, ubi baptizata est filia eius Gisla ab archiepiscopo Thoma, qui et ipse eam a sacro fonte leuauit. His ita peractis, reuersus est in Franciam. Per id tempus legati apostolici, Formosus et Damasus episcopi, cum missis regis, Siculfo capellano et Euuardo magistro directi sunt ad Thassilonem ducem, commonentes et contestantes ex auctoritate apostolica, ut recordaretur priorum sacramentorum, et non aliter faceret, nisi sicut iureiurando iam dudum promiserat Pippino regi et filiis eius. His admonitionibus consensit Thassilo, et sumptis obsidibus a rege, uenit Wormatiam. ubi renouauit sacramenta, et dedit duodecim obsides;  [sed non diu prefatus Thassilo promissa conseruauit.] Celebrauit autem rex natalem Domini in Carisiaco, et pascha simul.

Anno Dominice incarnationis 782, Carolus Coloniam ueniens, Rhenum transiit et synodum tenuit ubi Lippa consurgit; ubi omnes Saxones conuenerunt, excepto rebellis Widichindus. Illuc etiam uenerunt legati Godefridi regis Nortmannorum. Altdeni et Hosmundi, nec non etiam legati Auarorum missi a Cacano et Iugorro. Peracto placito, reuersus est rex in Franciam. Saxones iterum fidem uiolant, arma corripiunt, suadente Widichindo. Rex autem ea tempestate miserat nuncios suos Adalgisum et Geilonem atque Conradum uiros potentes, ut ducerent exercitum Francorum et Saxonum super Sclauos  paucos, qui adhuc rebelles erant. Supradicti uero principes, cum iam in itinere essent audientes quod Saxones rebellassent, super eos arma uerterunt, et commisso prelio multos ex eis interfecerunt, in qua pugna duo duces ceciderunt, uidelicet Adalgisus et Geilo, in monte qui dicitur Suntdal. Hoc audiens imperator, cum Francis quos sub celeritate congregare potuit illuc perrexit, et peruenit usque ad locum ubi Alara confluit in Wisara. Tunc omnes Saxones iterum conuenientes subdiderunt se sub potestate supradicti regis, et reddiderunt seditiosos, qui illam rebellionem maxime terminauerunt, ad occidendum quatuor millia quingentos uiros. Widichindus uero partibus Nortmannie aufugit. Interfectis itaque seditionis exilioque damnatis rex  in Franciam reuersus est, et celebrauit natalem Domini in Theodonis uilla, et pascha similiter.

Anno Dominice incarnationis 783 obiit Hildegardis regina pridie Kalend. Maii, quod euenit tunc in uigilia ascensionis Domini. et rex iterum Saxoniam ingressus est, eo quod Saxones iterum rebellassent, et cum paucis Francis ad Thietmalli uenit; ibi Saxones parauerunt pugnam in campo uiriliter. Tunc rex cum Francis super eos irruit, et magnam stragem ex eis fecit, ita ut perpauci fuga elaberentur. Post peractam uictoriam uenit rex ad Paderbrunna.  ubi coadunato exercitu, denuo super Saxones irruit, qui se sociauerant super fluuium, cuius uocabulum est Asa. Ibi iterum pugna inita, non minor numerus Saxonum cecidit, quam in superiori prelio ceciderat. Tunc rex Wisaram transiit, et ad Albiam usque peruenit, post hec in Franciam reuertitur. Eodem anno obiit Bertha regina 4 Id. Iulii: et cum Wormatiam peruenisset rex, sociauit sibi in matrimonium Fastradanam reginam; et celebrauit natalem Domini in Heristellio, et pascha similiter.

Anno Dominice incarnationis 784 Carolus ingressus est Saxoniam, eo quod iterum rebellassent et cum eis aliqua pars Fresonum, et peruenit usque ad Hucului, circueundo et uastando omnia. Erat autem nimia inundatio aquarum. Ipse igitur per  Thuringiam ab orientali parte intrauit super Hostfalaos, porro filium suum Carolum dimisit cum ualida manu contra Westfalaos. Itaque rex Thuringiam ingressus, peruenit usque ad fluuium Albie, et inde ad Tagnfurt, deinde ad Scaininge, ex quo loco reuersus est in Franciam. Westfalai uero congregauerunt se iuxta Lippam, quibus occurrit filius regis in pago qui dicitur Dragini, et inierunt pugnam, quibus uiriliter superatis, reuersus est Wormatiam ad genitorem suum. Rex itaque consultis fidelibus, iterato hyemis tempore Saxoniam intrauit, et celebrauit natalem Domini Skidrioburch Wizzagawi super fluuium Ambra, in uilla que dicitur Liuhidi.

Anno Dominice incarnationis 785 rex usque Adrine uenit super fluuium Wisara, ubi confluit  Wachna, et propter nimiam inundationem aquarum inde reuersus est Heresburgh, ubi uxorem suam Fastradanam cum filiis et filiabus uenire iussit, et ibi tota hyeme resedit, ibi etiam pascha celebrauit, et multis uicibus scaras super Saxones misit, et eorum castra depredatus est, et in Maio synodum ad Paderbrunna habuit, et inde iter pergens, nullo contradicente, totam Saxoniam circuiuit. uenit autem in Bardengawi, et inde misit post Widichindum et Abbionem [20* 1Kb] , et utrosque ad se fecit uenire, quos sacramento firmauit, ut in Franciam ad eum uenirent. Qui, acceptis obsidibus, ad Attiniacum ad regem uenerunt, ibique baptizati sunt, et tunc tota Saxonia subiugata est Francis; et in eadem uilla celebrauit rex natalem Domini, et pascha similiter.

 Anno Dominice incarnationis 786 Carolus misit exercitum suum partibus Britannie una cum misso suo Odulpho principe cocorum, ubi multa castella adquisierunt Franci, et eorum primates representauerunt Wormatiam regi in publico conuentu. Tunc rex uidens se ex omni parte pacem habere, Romam perrexit orationis causa, et ut ibi cum missis imperatoris colloquium haberet, et celebrauit natalem Domini in Florentia ciuitate.

Anno Dominice incarnationis 787 Carolus Romam uenit, et a pontifice Adriano honorifice susceptus  est, ubi aliquot dies moratus est. Quod cum audisset Heregisus dux Beneuentanorum, timore perterritus, misit Romaldum filium suum cum magnis muneribus ad regem, postulans pacem, et promittens se omnem uoluntatem eius facturum. Sed his suasionibus minime apostolicus credidit, sed magis hortatus est regem, ut Beneuenti fines intraret, quod et fecit. Et cum Capuam uenisset, Herigisus reliquit Beneuentum et in Salernum secessit, ibique se muniuit. Exinde misit filium suum Grimaldum  cum magnis muneribus, offerens obsides et promittens omnem fidelitatem, tantum ut ab impugnatione cessaret. Tunc rex cum consultu fidelium et sacerdotum, ne penitus episcopia et monasteria deuastarentur, elegit duodecim  obsides, et tertium decimum filium supradicti ducis Grimaldum, et accepta munera, iurauerunt ei omnes Beneuentani, et reuersus est Romam, ibique celebrauit pascha cum presule sedis apostolice. uenerunt etiam in eodem loco missi Thassilonis Arnus episcopus et Henricus abbas, rogantes papam, ut pacem faceret, litemque terminaret inter Carolum regem et Tassilonem ducem. Ex qua causa multum decertauit apostolicus. Rex autem ad postulata respondit, se per multa tempora quesisse, sed minime obtinere potuisse: ne tamen inobediens uideretur esse monitis apostolicis, asseruit se in eiusdem pape presentia cum eisdem missis pacem uelle firmare. Illis autem renuentibus, atque dicentibus non se audere pro seniore diffinitiuam proferre sententiam,  neque se ad hoc destinatos esse, uidens apostolicus facta mendacia, et cognoscens instabilitatem ducis, iratus anathematizauit predictum Thassilonem et omnes illi fauentes, nisi fidelitatem quam regi Pippino et filio eius Carolo promiserat, per omnia obseruaret; contestans per eosdem missos eundem uirum, et monens ne per eius obdurationem et perfidiam sanguis Christianorum funderetur, et terra deuastaretur. Et si ipse dux nullatenus obedire uellet, tunc Carolus et exercitus eius absoluti essent a Deo et sancto Petro, et quicquid in ducatu eius perpetratum esset incendiis et homicidiis uel qualicunque malicia, totum hoc super Thassilonem et socios eius uerteretur, et rex et Franci essent innoxii. His uerbis absolutis missis Thassilonis, rex oratione  ad limina apostolorum completa, et benedictione percepta, in Franciam gressum dirigit, et Wormatiam ubi erat Fastradana coniux eius peruenit, ubi synodum congregauit, et manifestauit sacerdotibus et optimatibus regni causas itineris, et qualiter uersutia Thassilonis coram summo pontifice esset deprehensa. Misit itaque cum consultu fidelium ad eundem Thassilonem monens, ut apostolicis adhortationibus obtemperaret; qui cum nollet obedire, rex partibus Baioarie exercitum mouit, et uenit in loco qui dicitur Lechfeld, super ciuitatem Augustam, et uenerunt orientales Franci et Thuringi et Saxones super Danubium in locum qui dicitur Faringa. Porro Pippinus rex de Italia cum exercitu uenit ad Trientum.  Tunc perspiciens se Thassilo ex omni parte esse circundatum, et uidens quod Baioarii magis essent fideles Carolo quam sibi, undique coarctatus uenit ad eum tradens se manibus eius ad seruitium, reddensque ducatum sibi commissum a Pippino rege, et se in omnibus peccasse et male egisse confessus est; et denuo renouans sacramenta dedit duodecim obsides electos, et tredecimum filium suum Theodonem. Rex, receptis obsidibus, reuersus est in Franciam, et celebrauit natalem Domini in Engilinheim, et pascha similiter.

Anno Dominice incarnationis 788 rex congregauit synodum in prefata uilla, ibique uenit Thassilo, ceperunt autem eum Baioarii accusare, quod fidem promissam uiolasset, suadente uxore Liutberga. Et  obiecta Thassilo denegare non potuit, sed comprobatus est se ad Auaros postea transmisisse, et in uitam fidelium regis consiliasse. Ad ultimum confessus est se dixisse, etiam si decem filios haberet, omnes mallet amittere. quam ita manere sicut iurauerat. Ex his et aliis multis ab omnibus diiudicatus est ad mortem. Et cum omnes capitalem sententiam proclamarent, rex misericordia motus, eo quod consanguineus eius esset, obtinuit ab ipsis Dei suis fidelibus ne moreretur. Interrogatus ergo a rege quid agere uellet, terre prostratus licentiam in monasterium intrandi expetiit, ut ibi peccata sua deplorare potuisset. Similiter et filius eius Thiodo fecit. Igitur attonsi sunt, et in monasterium missi. Pauci Baioarii qui cum Thassilone senserant, in exilium sunt missi.  Eodem anno commissum est bellum inter Grecos et Langobardos, ducibus Hildebrando de Spoleto, et Grimaldo de Beneuento, et Winegiso a rege directo cum Francis, et fugati sunt Greci, et uictores extiterunt Franci et Langobardi. Per idem tempus pugna commissa est inter Auaros et Francos, qui Italia habitabant, et, Deo largiente, uictoriam obtinuerunt Franci. Tertia pugna commissa est inter Auaros et Baioarios in campo Ibore, et fuerunt ibi missi regis Grahamanus et Odocar cum aliquibus Francis, et Deo auxiliante uictoria fuit Francorum seu Baioariorum. Hec omnia supradictus Thassilo et uxor eius Liuthirga terminauerunt. Quarta pugna fuit contra Auaros, qui uoluerunt uindicare eos qui in prelio superius dicto ceciderunt, sed, Deo adiuuante, uictoria  Christianis cessit. Post hec Carolus ad Reganesburg uenit, ibique marcas et fines Baioariorum disposuit, indeque reuersus est in Franciam, et celebrauit natalem Domini in Aquis palatio, et pascha similiter.

Anno Dominice incarnationis 789 rex Rhenum ad Coloniam transiit, et Saxoniam ingressus, ad Albiam fluuium uenit; ibique duos pontes construxit, et ex utraque parte pontis castra edificauit ex lignis et terra, et inde progressus Sclauorum fines intrauit, et Sclauos cognomento Wiltzi suo dominio subiugauit. Fuerunt cum eo in eadem expeditione Franci et Saxones, Fresones autem nauigio uenerunt per Habola fluuium. Fuerunt etiam cum eo Sclaui Surui  et Abotridi, quorum princeps uocabatur Wisan. Obsidibus itaqua receptis, reuersus est in Franciam, et celebrauit natalem Domini Wormatie, et pascha similiter.

Anno Dominice incarnationis 790 nullum iter fecit rex, sed in supradicta ciuitate rex celebrauit natalem Domini, et pascha similiter.

Anno Dominice incarnationis 791 Carolus partibus Baioariorum perrexit, et ad Reganesburg uenit, ubi et exercitum suum conuenire iussit; ibique cum consilio optimatum regni disposuit ire in Auarorum regnum propter maliciam intolerabilem, quam in Galliorum populos commiserunt et in ecclesiis Dei. uenit ergo cum exercitu usque ad Anisum fluuium, ubi triduanum ieiunium cum letaniis fecerunt,  postulantes pro salute exercitus, et adiutorio Dei, et uindictam inimicorum. Rex itaque litora Danubii de australi parte tenuit, Saxones autem cum quibusdam Francis, et plurima multitudine Fresonum de aquilonali, et ita pergentes uenerunt ubi iam dicti Auares munitiones habebant paratas, de australi parte ad Chumberch, de aquilonali uero ripa in loco qui dicitur Camp; sic enim nominatur ille fluuius qui ibi influit in Danubium. Itaque Auares cum ex utraque ripe parte uidissent exercitum, et classem per medium fluuium uenientem, tantus error, Deo faciente, super eos cecedit, ut, dimissis presidiis munitionum, fuge latibula quererent, et sic Christo duce uterque exercitus absque lesione Pannoniam introiuit. Peruenit autem rex usque ad fluuium qui uocabatur  Raba, omnia cedibus incendiis, rapinisque deuastans, et inde reuersus Reganesburgh celebrauit ibi natalem Domini, et pascha similiter.

Anno Dominice incarnationis 792 Feliciana heresis condempnata est, quem Felicem Engilbertus in presentiam Adriani pontificis adduxit, et post confessionem heresim abdicauit. Eodem anno nulla expeditio facta est, sed tantum pons super naues ad flumina transeunda compactus est anchoris et funibus, ita coherens, ut iungi et dissolui possit, et celebrauit rex natalem Domini in eodem loco idem Reganasburgh.

Anno Dominice incarnationis 793 Carolus de Reganesburgh proficiscens, ad fossatum magnum inter fluuios Alcmonia et Radenza uenit, ibique summi  pontificis missi cum magnis muneribus in presentiam eius uenerunt; ibi etiam nunciatum est ei, Saxones iterum more solito fidem et promissa uiolasse. Inde nauigio per Radenza Mohin ingressus, natalem Domini celebrauit in Wurzaburhc.

Anno Dominice incarnationis 794 celebrauit rex pascha in Franconofurt, ibique congregauit synodum magnam episcoporum Galliarum, Germanorum et Italorum, ubi fuerunt missi apostolici Theophilus et Stephanus episcopi. In hac synodo tertio condemnata est heresis Feliciana, quam damnationem per auctoritatem sanctorum Patrum in libro conscripserunt, quem librum omnes sacerdotes manibus propriis conscripserunt. Eodem tempore obiit Fastradana regina,  et in monasterio sancti Albani honorifice sepulta est. Pseudosynodus Grecorum, quam pro adorandis imaginibus fecerunt, a pontificibus reiecta est. Post hec rex, diuiso in duas partes exercitu, Saxoniam ingressus est: ipse per Thuringiam, Carolus uero filius eius ad Coloniam Rhenum transiuit. Saxones uero congregantes se in loco Finisfelt, preparauerunt se ad pugnam. Cum uero audissent se ex duabus partibus esse circundatos, dissipauit Deus consilia eorum, et quamuis fraudulenter Christianos se esse et fideles regi fore promiserunt. Rex in Franciam reuersus, celebrauit natalem Domini in Aquis palacio, et pascha similiter.

Anno Dominice incarnationis 795 rex uenit Mogontia, ibique tenuit placitum suum in uilla que dicitur  Cuffinstein, in suburbio eiusdem urbis. Audiens uero quod Saxones secundum consuetudinem promissionem suam, quam de obseruanda Christianitate et fidelitate regis tenenda fecerant, irritam fecissent, cum exercitu Saxoniam intrauit, et usque ad fluuium Albia peruenit ad locum qui dicitur Hliuni, in quo hisdem diebus Wizzam Abrotidorum rex a Saxonibus occisus fuerat: ibi etiam uenerunt missi Thudun, qui in gente et regno Auarorum magnam potestatem habebat, affirmantes quod idem Thudun cum terra et populo suo se regi dare uellet, et eiusdem ordinatione Christianam fidem suscipere. Rex itaque afflictis magna ex parte Saxonibus eorumque terra uastata, acceptis obsidibus in Franciam rediit, et celebrauit nat. Dom. Aquis, et pascha similiter.

 Anno Dominice incarnationis 796 Adrianus papa obiit, et Leo mox in pontificatu successit, statimque misit regi legatos cum muneribus, claues etiam confessionis sancti Petri et uexillum Romane urbis direxit. Henricus, dux Foroiulanorum, missis hominibus suis cum Wonomiro Sclauo in Pannonia, Iringum gentis Auarorum principem, longis retro temporibus qui eum ciuili bello fatigatis inter se principibus, improuise expoliauit. Caganus et Iugoro intestina clade interempti sunt, thesaurum priscorum regum multa seculorum prolixitate collectum idem dux Carolo ad Aquis palatium misit; quo accepto, peracta largitori omnium bonorum gratiarum actione, magnam partem inde Romam ad limina apostolorum misit per Engilbertum abbatem. Porro reliquam partem optimatibus.  clericis siue laicis, ceterisque fidelibus suis largitus est. Per idem tempus Thudun secundum promissionem suam cum magna parte Auarum ad regem uenit, et se cum populo suo et patria regi tradidit; et ipse et populus eius baptizatus est, et muneribus susceptis redierunt ad propria. Eo tempore rex cum exercitu Saxoniam ingressus est, et Pippinus rex in Pannoniam cum exercitu introiuit. uenit autem legatio Pippini regis ad patrem in Saxoniam, que dixit, quod Auares post interfectionem priorum ducum super se constituissent regem nomine Kaiam, et Pippinus contra eum certare disponeret. Rex peragrata Saxonia in Franciam se recepit, et in Aquis palatio filium suum Pippinum a Pannonia redeuntem et partem  thesauri que remanserat adducentem letus aspexit. [Et celebrauit in eodem loco natalem Domini et pascha similiter.]

Anno Dominice incarnationis 797 Barcilona ciuitas Hispanie, que iam pridem a Francis disciuerat, per Thatim, prefectum ipsius, Francis est reddita. Nam ipse ad palatium ueniens, et ciuitatem cum semetipso regi tradidit. Eo tempore expeditio facta est in Saxoniam, et usque ad oceanum trans omnes paludes et inuia loca pertransiit exercitus, et rex de Adulo hoc regressus---hoc enim loco nomen est, ubi oceanus Saxoniam alluit,---tota Saxonum gente in deditionem per obsides accepta, in Aquis palatio reuersus est, ubi Abdellam Sarracenum, filium Ibin magni regis, qui a fratre regno pulsus in Mauritania  exulabat, ipse semetipso commendante suscepit. In eodem loco et legatus Nicete qui tunc Siciliam regebat, nomine Theophilus, uenit imperatoris epistolam portans, quem honorifice suscipiens, post aliquot dies absoluit. Ipse uero Nouembri mense mediante, ad hyemandum cum exercitu Saxoniam intrauit, positisque castris iuxta Wisaram fluuium, locum castrorum Heristellium uocari iussit. Illuc legati gentis Auarorum cum muneribus magnis uenerunt. De eodem loco Abdellam Sarracenum cum filio suo Ludowico in Hispaniam ire iussit, et filium suum Pippinum in Italiam remisit, ipse ad disponendum Saxoniam totum hyemis tempus impendens, ibi natalem Domini, ibi pascha celebrauit.

Anno Dominice incarnationis 798 uenit ad regem  legatus Haldifonsi, regis Gallicie et Asturie, nomine Frola, papilionem mire magnitudinis presentans. Et in ipso pasche tempore, Nordliudi trans Albiam sedentes, seditione commota legatos regios qui tunc ad iustitias faciendas apud eos conuersabantur, comprehenderunt, quosdam ex eis trucidauerunt, ceteros ad redimendum seruauerunt. Rex itaque collecto exercitu, de Heristelli ad locum qui Minda dicitur perrexit, et facto consilio, in desertores arma corripuit, et totam inter Albiam et Wisaram Saxoniam depopulando peragrauit. Nortliudi contra Transachonem, ducem Abrothidorum, et Hebruinum, legatum regis, commisso prelio uicti sunt. Cesa sunt ex eis in eo prelio quatuor milia; ceteri qui fugerunt, de pacis conditione tractare ceperunt. Rex,  acceptis obsidibus a Saxonibus, in Franciam reuersus est, et Aquis perueniens legationem Grecorum Constantinopoli missam suscepit. Erant enim legati Michahel patritius quondam Phrygie, et Theophilus presbyter, epistolam Hirene imperatricis ferentes. Nam filius eius Constantinus imperator a suis comprehensus et excecatus est. Hec tamen legatio tantum de pace fuit; quos cum absoluisset, absoluit etiam cum eis et Sisinnium fratrem Tharasii, Constantinopolitani episcopi, iam dudum in Italia prelio captum. Hoc anno sidus Martis in toto celo non comparuit. Insule Baleares a Mauris et Sarracenis depredate sunt. Aldefonsus, rex Gallicie et Asturie, predata Olisipona ultima Hispanie ciuitate, loricas,  mulos captiuosque Mauros regi per legatos, Froiam et Basilicum, hyemis tempore misit, et celebrauit natalem Domini in eodem loco, et pascha similiter.

Anno Dominice incarnationis 799 Romani Leonem papam letania maiore captum excecauerunt, ac linguam eius radicitus absciderunt; qui in custodia missus noctu per murum euasit, et ad legatos regis, qui tunc apud basilicam sancti Petri erant, Wirundum scilicet abbatem, et Winigisum Spolitanorum ducem ueniens, Spoletum ductus est. Rex Saxoniam ingressus, apud Paderbrunna castris positis consedit, et inde diuiso exercitu, Carolum filium suum cum medietate ad colloquium Sclauorum, et ad recipiendos Saxones qui ex Nortliudis uenerunt, in Bardengaui  direxit. In eodem loco Leonem papam summo cum honore suscepit, ibique reditum Caroli filii sui expectans, Leonem pontificem simili quo susceptus erat honore dimisit, qui statim Romam profectus est. Recepto cum prosperitate filio, Aquis repedauit, ubi legatus Michelis Sicilie prefecti, nomine Danihel, ad eum uenit, atque inde cum magno honore dimissus est. Eodem anno gens Auarum a fide quam promiserat defecit, et Einricus, dux Foroiulanorum, post tot uictorias prospere gestas iuxta Tharsicam, Liburnie ciuitatem, insidiis ciuium oppressus est. Per idem tempus Geroldus, cum esset comes et Baioarie prefectus, commisso cum Auaribus prelio interficitur [et in Augia sepelitur] de quo in uisione Witini legitur, quod inter martyres  sit adnumeratus. Insule Baleares que a Mauris et Sarracenis depredate sunt, postulato et accepto a Francis auxilio, a predonum incursione defensati sunt, signa quoque Maurorum in pugna sublata regi presentata sunt. Wido comes, qui Marcam contra Britones tenebat, cum sociis Britanniam ingressus totamque perlustrans, in deditionem recepit, et regi de Saxonia reuertenti arma ducum qui se tradiderant inscriptis singulorum nominibus presentauit. Tota itaque Britannia, quod nunquam antea fuit, Francis subiugata est. Eodem anno monachus quidam de Hierosolymis ueniens, reliquias multas attulit regi ex parte patriarche Hierosolymitani. Azan, prefectus ciuitatis que dicitur Oscaclauis, regi munera misit. Celebrauit rex natalem Domini in  eodem palatio.

Anno Dominice incarnationis 800 rex absolutum Hierosolymitanum monachum, misit cum eo Zacariam presbyterum, de palatio suo, et per illum multam pecuniam misit per illa sancta loca ubi Dominus conuersatus est corporaliter. Ipse medio Martio de Aquis egressus, litus oceani Gallici perlustratus est, et in ipso mari quod tunc a piratis infestabatur, classem instituit et presidia disposuit. Pascha apud sanctum Ricarium celebrauit: indeque iterum per litus oceani ad Rothomagum ciuitatem peruenit, ibique Sequana amne transmisso, Turonis ad sanctum Martinum orationis causa profectus est, ibique aliquot dies moratus est, propter aduersam Liutkarde  coniugis ualetudinem, que ibidem et defuncta et humata est. Obiit autem pridie Non. Iunii. Inde per Aurelianis ac Parisius regressus, Aquis palatium uenit. Eodem anno pridie Non. Iunii, contra morem et naturam aspera et gelu concreta fuit pruina, et 7 Id. Iulii similiter, sed tamen nullam incommoditatem fructibus attulit. Mense Aug. Mogontia placitum tenuit, et inde mouens cum exercitu Rauennam uenit, ubi 7 dies moratus, Romam gressum direxit, filio suo Pippino cum exercitu in Beneuentum misso. Itaque cum Romam uenisset, occurrit ei pridie Leo papa et senatus Romanorum apud Nomentum, duodecimo ab Urbe lapide, et summa eum humilitate summoque honore suscepit, prandens cum eo in eodem loco. Igitur statim eum ad Urbem precessit, et  in crastinum in gradibus basilice beati Petri apostoli stans, missis obuiam Romane urbis uexillis cum crucibus atque reliquiis, ordinatis etiam atque dispositis per congrua loca tam peregrinorum quam ciuium turmis, qui uenienti laudes dicerent, ipse cum clero et episcopis ante gradus ecclesie eum humiliter suscepit, dataque benedictione in basilicam beati Petri apostoli cunctis psallentibus introduxit. Hoc autem factum est 8 Kal. Decemb. Post 7 uero dies rex concione uocata, cur Romam uenisset patenter indicauit, et inde cotidie ad ea que uenerat facienda operam dedit, inter que, quod maximum et difficillimum erat, de discutiendis criminibus que summo pontifici obiecta erant. Causa itaque uentilata, cum nullus probator aut testis legitimus appareret, qui  locum controuersie subire presumeret, prefatus pontifex coram omni populo in domo sancti Petri euangelium portans ambonem conscendit, inuocatoque sancte Trinitatis nomine, iureiurando ab obiectis se criminibus purgauit. Eadem die Zacarias presbyter cum duobus monachis, uno de monte Oliueti, altero de Bethleem, Romam uenit, quos episcopus Hierosolymorum ad regem direxit, qui benedictionis causa claues sepulcri Domini ac loci caluarie, claues etiam ciuitatis cum uexillo detulerunt; quos rex benigne suscipiens, aliquot dies secum detinuit, et mense Aprili remuneratos absoluit. Et celebrauit ibi rex natalem Domini.

Anno Dominice incarnationis 801 cum rex ipso die natalis Domini ante confessionem sancti Petri ab oratione  surgeret, Leo papa coronam capiti eius imposuit, et a cuncto Romanorum populo ter acclamatum est: Carolo Augusto a Deo coronato, magno et pacifico imperatori Romanorum, uita et uictoria! Et post laudes more antiquorum principum adoratus est, et ablato patricii nomine Imperator et Augustus est appellatus. Post paucos autem dies iussit eos, qui anno superiori pontificem deposuerant, exhiberi, et habita de eis questione secundum legem Romanam, ut maiestatis rei capitali sententia damnati sunt, pro quibus tamen papa pio affectu apud imperatorem intercessit. Nam uita et membrorum integritas eis concessa est, ceterum pro facinoris magnitudine exilio deportati sunt. Huius factionis fuere principes  Paschalis numiculator, et Campullus sacellarius, et multi alii nobiles Romani, qui omnes eadem sententia damnati sunt. Ordinatis itaque Romane urbis totius Italie, non tantum publicis, sed etiam ecclesiasticis rebus et negotiis, missaque iterum super Beneuentanos cum Pippino filio hostili expeditione, ipse post pascha 4 Kalend. Maii Romam egressus est, et uenit Spoletum, et dum ibi moraretur, 2 Kalend. Maii, hora noctis secunda terremotus ingens factus est, quo tota Italia grauiter concussa est; quo motu tectum basilice beati Pauli apostoli magna ex parte cum suis trabibus corruit. Eodem anno loca quedam circa Rhenum et in Gallia et in Germania terre motu tremuerunt, et pestilentia propter mollitiem hyberni temporis facta est. Imperator de  Spoleto Rauennam ueniens, aliquot dies ibi moratus, Papiam perrexit. Ibi nunciatum est ei, legatos Aaron Amirmulin, regis Persarum, portum Pise intrasse, quibus obuiam mittens, inter uercellas et Eboreiam eos sibi fecit presentari. Unus enim ex eis erat Persa de oriente, legatus regis Persarum, alter Sarracenus de Africa, legatus Admirati Habraham, qui in confinio Africe in Fossato possidebat, qui Isaac Iudeum, quem imperator ante quadriennium ad regem Persarum cum Lantfrido et Sigimundo miserat, reuersum cum magnis muneribus nuntiauerunt. Nam Lantfridus et Sigimundus in itinere defuncti sunt. Misit itaque rex Herchenbaldum notarium in Liguriam ad naues parandas, ubi elephans et ea que deferebantur, subueherentur, ipse uero  celebrato die natiuitatis sancti Ioannis baptiste apud Heboreiam, Alpes transgressus in Galliam reuersus est. Ipsa estate capta est ciuitas Barcilona Hispanie, iam tunc minus plus biennio obsessa; Zatun prefectus eius et alii quam plures Sarraceni comprehensi sunt. Et in Italia Theate ciuitas similiter capta et flammis exusta est, eiusque prefectus Rotselmus comprehensus est. Castella que ad illam ciuitatem aspiciebant, in deditionem recepta sunt. Zatun et Rotselmus exilio damnati sunt. Mense Octobrio Isaac Iudeus de Africa cum elefanto regressus, portum ueneris intrauit, et quia propter niues Alpes transire non potuit, uercellis hyemauit. Imperator Aquis natalem Domini celebrauit.

Anno Dominice incarnationis 802 Hirene imperatrix  de Constantinopoli misit legatum nomine Leonem ad imperatorem de pace confirmanda inter Francos et Grecos, et imperator Constantinopolim misit Iesse episcopum Ambianensem, et Elingaudum comitem, ut pacem cum ea statuerent. Pascha celebratum est in eodem palatio. Eodem anno 13 Kalend. Aug. uenit Isaac cum elefanto et ceteris muneribus a rege Persarum missis in presentiam imperatoris; nomen elefantis erat Ambulator. Ostona ciuitas in Italia in deditionem recepta est. Luceria quoque frequenti obsidione fatigata, et ipsa in deditionem uenit, presidiumque Francorum in ea positum est. Imperator estatis tempore in Arduenna uenationibus operam dedit, et misso in Saxoniam  exercitu, transalbianos Saxones uastauit. Grimaldus Beneuentanorum dux, in Luceria Winigisum comitem Spoleti, qui presidio preerat, aduersa ualetudine fatigatum obsedit, et in deditionem accepit, captumque cum magno honore tenuit. Imperator Aquis natalem Domini celebrauit.

Anno Dominice incarnationis 803 terre motus Aquis palatio factus est, et mortalitas subsecuta est, Winegisus a Grimaldo redditus est. Missi imperatoris a Contantinopoli regressi sunt, et uenerunt cum eis legati Nicofori imperatoris, qui tunc rem publicam regebat, quorum hec sunt nomina: Michel episcopus, Petrus abbas, Calistus et Candidatus, qui uenerunt ad imperatorem in Germania super fluuium Sala, in loco qui dicitur Saltz, et pactum  faciende pacis in Christo susceperunt; inde dimissi cum epistola imperatoris Romam uenerunt, inde Constantinopolim regressi sunt. Imperator autem Baioariam profectus est, et dispositis Pannoniarum causis, Aquis reuersus est, ibi natalem Domini celebrauit.

Anno Dominice incarnationis 804 imperator Aquis hyemauit, estate uero in Saxoniam cum exercitu perrexit, omnesque qui trans Albiam et in Wibmohdi habitabant Saxones cum mulieribus et infantibus transtulit in Franciam, et pagos transalbianos Abrotidis dedit. Eodem tempore Godefridus, rex Danorum, uenit cum classe sua et omni equitatu regni sui ad locum qui dicitur Sliestorp, in confinio regni sui et Saxonie; promisit enim se ad colloquium imperatoris  uenturum, sed consilio suorum territus, propius non accessit, sed quicquid uoluit per legatos mandauit. Nam imperator super Albiam fluuium sedebat, in loco qui dicitur Holdunsteti, et missa ad Godefridum legatione pro fugitiuis retentis, mediante Septembrio Coloniam uenit, deinde Arduenna ingressus, uenationum iocis exercitatus Aquis reuersus est. Medio Nouembrio nunciatum est ei, Leonem papam cum eo natalem Domini celebrare uelle ubicunque illi placuisset, quod gratanter suscepit. Et statim misso filio suo Carolo ad sanctum Mauritium, eum suscipere honorifice precepit, ipse uero obuiam illi Remorum ciuitate profectus est, ibique susceptum ad Carisiacum usque perductum, cum eo ibi natalem Domini celebrauit, deinde Aquis perduxit,  et honoratum magnis muneribus per Baioariam ire uolentem, a suis deduci fecit usque Rauennam. Causa autem aduentus eius hec fuit: nunciatum est imperatori, Iesu Christi Domini nostri sanguinem in Mantua ciuitate fuisse repertum; imperator ad papam direxit, rogans ut ueritatem rei perquireret; qui, accepta occasione Roma exeundi, primo in Langobardiam, quasi pro inquisitione predicta profectus est, deinde arrepto itinere subito ad imperatorem usque peruenit, mansitque apud illum dies octo, et, sicut dictum est, Romam repedauit.

Anno Dominice incarnationis 805 Cacanus, princeps  Auarorum, imperatorem adiit, postulans sibi locum dari ad habitandum inter Sabariam et Carantanum, quia propter infestationem Sclauorum in pristinis sedibus manere non poterat; quem imperator benigne suscepit, eiusque precibus fauit. Eodem tempore misit exercitum cum filio suo Carolo super Sclauos qui uocantur Bemi; qui omnem terram eorum depopulantes, ducem eorum qui appellabatur Letho occiderunt. Imperator Theodonis uillam uenit, indeque ad Romarici montem usque profectus, ibi uenationibus exercitatus est, inde Theodonis uillam reuersus natalem Domini celebrauit.

Anno Dominice incarnationis 806 uenerunt Wilharius et Beatus duces uenetie, nec non et Paulus dux Iadore, atque Donatus eiusdem ciuitatis episcopus,  legati Dalmatie, in presentiam imperatoris cum magnis donis, et ordinatis tam uenetiis quam Dalmatiis, eorum missis absolutis, imperator cum primoribus et optimatibus Francorum de pace constituenda et conseruanda inter filios suos, et de partitione regni placitum habuit. Et diuisione facta, in tres partes imperium suum partitus est inter tres filios, ut scilicet unusquisque sciret quam partem tueri et regere debuisset, si illum [patrem] superuiueret. De hac diuisione testamentum fecit, et sacramentis interpositis a Francis confirmatum est, et Leoni pape transmissum, ut hec decreta manu sua firmaret; quod et factum est. Posthec imperator dimisso utroque filio in regnum sibi deputatum, Pippino scilicet et Ludowico, de Theodonis uilla profectus,  nauigio per Mosellam Rhenum ingressus, ad Niumagam in Batua uenit, ibique tota quadragesima fuit, et sanctum pascha celebrauit; et inde Aquis rediens, Carolum filium in terra Sclauorum que dicitur Sorabi, super Albiam fluuium cum exercitu misit, in qua congressione Miliduoc Sclauus occisus est, duoque castella ab exercitu constructa sunt, unum super ripam fluminis Sale, alterum super Albiam. Sclauisque compressis, ex hac parte in Behemicum cum Baioariis atque Alamannis ingreditur, eorumque terram ex maxima parte uastauit. Eodem anno in Corsicam insulam contra Mauros qui eam uastabant, classis de Italia a Pippino missa est, cuius aduentum Mauri non expectantes abscesserunt. Unus tamen ex Francis Hademarus nomine,  comes ciuitatis Genue, cum imprudenter pugnaret, occisus est a Mauris. In Spania uero Nauarri et Pampilonenses, qui superioribus annis ad Sarracenos transierant, in fidem recepti sunt. Classis a Nicophoro imperatore, cui Geta patricius [21 1Kb] preerat, ad recipiendam Dalmatiam mittitur, et legati qui fere annos quatuor ad regem Persarum missi sunt, per ipsas Grecarum nauium stationes transuecti, ac Taruisium nullo aduersariorum sentiente peruenerunt. Imperator celebrauit natalem Domini Aquis palatio. Eodem anno fuit eclypsis lune, 4. Non, Septembr.; erat statio solis tunc in 16 parte uirginis,  luna autem morabatur in 16 parte Piscium.

Anno Dominice incarnationis 807 eclipsis solis facta est 3 Idus Februar., stante utroque sidere in 25 parte Aquarii, et in eodem mense 4 Kalend. Martii, eclipsis lune facta est, et in eadem nocte apparuerunt acies in celo mire magnitudinis, sole morante in undecima parte Piscium, et luna in 11 parte uirginis. Iterum 11 Kalend. Septemb. eclipsis lune facta est hora noctis tertia, sole posito in 5 parte uirginis, et luna in 5 Piscium. Ratbertus missus imperatoris, qui de oriente reuertebatur, defunctus est, et legatus regis Persarum nomine Abdella, cum monachis de Hierusalem qui legatione Thome patriarche fungebantur, quorum nomina fuere  Georgius et Felix. Georgius abba erat de monte Oliueti, et erat natione Germanus, et a parentibus Engilbaldus uocatus est. Peruenerunt itaque Aquis ad imperatorem munera ferentes, que predictus rex cesari miserat, scilicet papilionem et tentoria atrii, uario colore respersa, mire magnitudinis et pulchritudinis. Erant enim omnia byssina, tam tentoria quam et funes eorum diuersis tincta coloribus. Fuerunt etiam munera prefati regis pallia oloserica multa et ualde pretiosa, et odoramenta, et balsamum atque unguenta. Misit preterea horologium ex aurichalco arte mechanica mirifice compositum, in quo 12 horarum cursus ad clepsydram uertebatur, cum totidem ereis pilulis, que ad completionem horarum decidebant, et casu suo subiectum sibi cymbalum  resonare faciebant, additis in eodem horologio eiusdem numeri equitibus, qui per duodecim fenestras completis horis exibant, et in cursu egressionis sue totidem fenestras que prius erant aperte, claudebant: nec non et alia multa erant in prefato horologio. Fuerunt etiam inter predicta munera duo candelabra ex aurichalco mire magnitudinis et proceritatis, que omnia Aquis reposita sunt. Imperator legatum et monachos per aliquot tempus secum retinens, postmodum eos in Italiam direxit, atque ibi tempus nauigationis expectare iussit. Eodem anno Burchardum comitem stabuli sui, quod corrupte constabulum appellamus, cum classe misit in Corsicam, ut eam a Mauris defenderet, qui predas illic exercebant. Qui iuxta consuetudinem suam de Hispania  egressi, primo Sardiniam appulsi sunt, ibique cum Sardis prelio commisso, et multis suorum amissis---nam tria milia ibi cecidisse perhibentur---in Corsicam recto cursu peruenerunt; ibi iterum in quodam portu eiusdem insule cum classe cui Burchardus preerat, prelio decertarunt, uictique ac fugati sunt, amissis tredecim nauibus et plurimis suorum interfectis. Adeo illo anno in omnibus locis aduersa fortuna fatigati sunt, ut ipsi sibi idcirco hoc accidisse testati sint, quod anno superiori contra omnem iustitiam de Patalaria insula 60 monachos asportatos in Hispania uendiderunt; quorum aliqui per liberalitatem imperatoris iterum in sua loca reuersi sunt. Niceta patritius, qui cum classe Constantinopolitana  sedebat in uenetia, pace facta cum Pippino rege, et induciis usque ad mensem Augustum acceptis, statione soluta Constantinopolim regressus est, et celebrauit imperator natalem Domini Aquis, et pascha similiter.

Anno Dominice incarnationis 808 hyems mollissima et pestilens fuit. uere inchoante imperator Niumaga profectus est, et celebrato ibi pascha, iterum Aquis repedauit; ubi nuntiatum est ei, Godefridum regem Danorum copias in Abrotides traiecisse, aduersus quem Carolum filium suum cum exercitu misit, iubens uesano regi resistere, si Saxonie terminos aggredi temptaret. Godefridus expugnatis aliquantis Sclauorum castellis, cum magno copiarum suarum detrimento in patriam reuersus  est. Nam licet Drasconem ducem Abrotidorum loco pepulisset, Godelaibum alium ducem dolo captum patibulo suspendisset, Abrotidorum duas partes sibi uectigales fecisset, optimos tamen militum suorum et manu promptissimos amisit, et cum eis filium fratris sui nomine Reginbaldum, qui in oppugnatione cuiusdam oppidi cum plurimis Danorum primoribus interfectus est. Imperatoris filius Albiam ponte iunxit, et exercitum cui preerat Hilinones et Smeldingos, qui et ipsi ad Godefridum regem defecerant, quanta potuit celeritate transposuit, depopulatisque circumquaque eorum agris, transito iterum flumine, cum incolumi exercitu in Saxoniam se recepit. Fuerunt cum Godefrido in predicta expeditione Sclaui qui dicuntur Wiltzi, qui propter antiquas inimicitias  quas cum Abrotidis habere solebant, sponte se corpus eorum iunxerunt, ipsoque in regno reuertente, cum preda quam inter Abrotides ceperant et ipsi domum reuersi sunt. Godefridus uero, priusquam reuerteretur destructo emporio quod in oceani littore constitutum erat, et lingua Danorum Rerich dicebatur, et magnam regno illius commoditatem uectigalium persolutione prestabat, translatisque inde negotiatoribus soluta classe, ad portum qui Liestorph dicitur, cum uniuerso exercitu uenit; ubi per aliquot dies moratus, limitem regni sui qui Saxoniam respicit, uallo munire constituit, et modo ut ab orientali maris sinu quem illi Hostarsal dicunt, usque ad occidentalem oceanum totam Egidore fluminis aquilonarem ripam munimentum ualli pretexerat, una  tantum porta dimissa, per quam carra et equites emitti et recipi potuissent. Diuiso itaque opere inter duces, domum reuersus est. Interea rex Nortdanibrorum de Britannia insula nomine Eardulf, regno et patria pulsus, ad imperatorem dum adhuc Niumaga moratur uenit, et patefacto aduentus sui negotio, Romam proficiscitur, Romaque rediens per legatos Romani pontificis et imperatoris in regnum suum reducitur. Fuit autem legatus apostolici Adulphus diaconus de Britannia, natione Saxo, et cum eo ab imperatore missi abbates duo, Rotfridus notarius et Nantharius de sancto Othmaro. Imperator, edificatis per legatos suos super Albiam duobus castellis, presidioque in eis contra Sclauorum incursiones  disposito, Aquis natalem Domini celebrauit, et pascha similiter.

Anno Dominice incarnationis 809 classis de Constantinopoli missa, primo Dalmatiam, deinde uenetiam appulit, cumque ibi hyemaret, pars eius ad Cumaculam insulam uenit, commissoque prelio contra presidium quod in ea positum erat, a ciuibus uicti atque fugati sunt. Dux autem qui classi preerat, nomine Paulus, cum de pace inter Francos et Grecos constituenda, quasi sibi hoc esset iniunctum, apud Pippinum regem agere moliretur, Willario et Beato uenetiarum ducibus omnes conatus eius impedientibus, atque ipsis etiam insidias parantibus, cognita eorum fraude, discessit. Dum hec in Italia aguntur, Ludowicus rex in occiduis partibus cum  exercitu Hispaniam ingressus, Dertosam ciuitatem super ripam Iberi fluminis sitam obsedit, consumptoque in expugnatione illius aliquanto tempore, postquam eam tam cito capi non posse uidit, dimissa obsidione cum incolumi exercitu in Aquitaniam se recepit. Postquam Eardulfus rex Nortdanibrorum in regnum suum restitutus est, cum missi reuerterentur, Adulphus diaconus captus est a piratis, sed postea redemptus est Romamque reuersus. In Tuscia Populonium, ciuitas maritima, a Grecis qui Orobite uocantur, depredata est; Mauri quoque de Hispania Corsicam ingressi, in ipso sabbato sancto pasche ciuitatem quandam depredati sunt, et preter episcopum et paucos senes atque infirmos nichil in ea reliquerunt. Interea Godefridus, rex Danorum, per  quosdam negotiatores mandauit duci qui Fresiam prouidebat, audisse se quod ei imperator esset iratus, eo quod in Abrotides duxisset exercitum, et suas ultus esset iniurias, addens se uelle denegare quod ei obiiciebatur, quod fedus promissum irrupisset; petiuit etiam ut mitteret imperator suos missos trans Albim iuxta terminos regni sui, et ipse cum suis ibi ueniret, inuicemque discussis causis, queque emendationis digna erant, absque contradictione ibi corrigerentur. Quod cum imperatori nuntiatum esset, non abnuit, colloquiumque est habitum cum primoribus Danorum trans Albiam, multisque hinc inde prolatis, minime ad effectum res perducta est. Thrasco dux Abrotidorum, postquam filium suum postulanti Godefrido obsidem dederat, collecta manu, et auxilio  a Saxonibus contracto, uicinos suos Wiltzos aggressus, agros eorum ferro et igne uastauit, regressusque domum cum ingenti preda, accepto iterum a Saxonibus ualidiori auxilio, Smeldingorum maximam ciuitatem expugnat, atque his prosperis successibus omnes qui ab eo defecerant, ad suam societatem redire cegit. Imperator itaque, cum ei multa de iactatione et superbia regis Danorum nuntiarentur, statuit trans Albiam ciuitatem edificare, Francorumque in ea ponere presidium; cumque ad hoc per Galliam atque Germaniam homines congregasset,  armisque ac ceteris ad usum necessarium rebus instructos, ad locum destinatum ducere per Fresiam iussisset, Thrasco, dux Abroditorum, in emporio Rerich ab hominibus Godefridi dolo interfectus est. Imperator, postquam locus ciuitati constituende fuerat exploratus, Egbertum comitem huic negotio exequendo preficiens, Albiam traiicere, et locum iussit occupare. Est autem locus super ripam Sturie fluminis, uocabulo Essesfelt. Occupatus est itaque ab Egberto et comitibus Saxonibus, et circa Idus Martii muniri ceptus. Dum hec circa Danos aguntur, Aureolus comes, qui in confinio Hispanie atque Gallie trans Pyreneum contra Oscam et Cesaraugustam residebat, defunctus est, et Amoroz prefectus in locum eius intrauit, missaque ad imperatorem  legatione, se cum suis omnibus eius obsequio traditurum promisit. Eclipsis lune accidit 7 Kalend. Ianuar.

Anno Dominice incarnationis 810 Amoroz prefectus colloquium imperatoris expetiit in confinio Gallici et Hispanici limitis; in eo colloquio se promisit cum suis omnibus imperatoris manibus commendaturum, quod licet imperator annuisset, multis interuenientibus causis, remansit infectum. Mauri, de tota Hispania maxima classe collecta, primo Sardiniam, deinde Corsicam applicuerunt, nulloque in ea inuento presidio, insulam pene totam depopulati sunt. Dum hec aguntur, Pippinus rex perfidia ducum uenetiorum incitatus, ipsam insulam bello terra marique uexabat, subiectaque uenetia ac ducibus  eius in deditionem receptis, eandem classem ad Dalmatie littora uastanda misit. Sed cum Paulus, Cefalanie prefectus, cum orientali classe ad auxilium Dalmatiis ferendum aduentaret, regia classis ad propria regreditur. Ruodthrud, filia imperatoris que natu maior erat, 8 Idus Iun. moritur. Imperator Aquis morabatur, ubi nuntiatum est ei, classem ducentarum nauium de Nortmania in Fresiam applicuisse, ternaque prelia cum Fresonibus commisisse, Danosque uictores tributum uictis imposuisse, et iam 100 libras argenti a Fresonibus esse solutas, regemque Godefridum hec omnia agere dixit. Qui nuntius adeo imperatorem concitauit, ut missis in omnibus circunquaque regionibus ad congregandum exercitum nuntiis, ipse sine mora palatio exiens, illas in partes  tendere cepit. Transito itaque Rheno flumine in loco qui Lippa dicitur, copias que nondum conuenerant statuit opperiri. Ubi cum aliquot dies moraretur, elefas ille, quem ei Aaron rex Sarracenorum transmiserat, subita morte periit. Congregatis tandem copiis, quanta potuit celeritate ad Alarum fluuium contendit, castrisque positis minarum Godefridi regis prestolabatur euentum; nam ille tyrannus superbie spiritu inflatus [22 1Kb] , se iactauit arroganter, quod cum imperatore congredi uellet. Sed cum imperator in loco memorato sederet, diuersarum rerum legationes  ad eum perferuntur; nam et classem que Fresiam uastabat domum reuersam, et Godefridum a quodam suo satellite interemptum, et castellum uocabulo Huobbuocki, Albie flumini contiguum, in quo Odo legatus imperatoris erat, et erat orientalium Saxonum presidium, a Wiltzis captum, et Pippinum filium eius, regem Italie, 8 Idus Iulii de corpore migrasse, duasque legationes de diuersis terrarum partibus, unam de Constantinopoli, alteram de Corduba, aduentare pacis causa nuntiabatur. Quibus ille acceptis, disposita pro temporis conditione Saxonia, Aquis reuertitur. Tanta in ea fuit expeditione boum pestilentia, ut pene nullus tanto exercitui superesset, quin omnes usque ad unum perirent, et non solum ibi, sed etiam per omne imperium huius generis animalia  perierunt. Aquis ueniens mense Octobris, memoratas legationes suscepit, pacemque cum Nicophoro imperatore et cum Abulaz, rege Hispanie, fecit; siquidem uenetiam Nicophoro reddidit, et Heinricum comitem dudum a Sarracenis captum Abulaz remittente recepit. Eo anno sol et luna bis defecerunt, sol 5 Idus Iun. et pridie Kal. Decem., luna 11 Kal. Iulii, et 9 Kal. Ianuar. Corsica insula iterum a Mauris uastata est. Amoroz et Abdiraman, filius Abulaz, de Cesaraugusta expulsus, et Oscam intrare compulsus est. Godefrido, ut diximus, mortuo, Hemmingus, filius fratris eius, in regnum successit, pacemque cum imperatore fecit.

Anno Dominice incarnationis 811 absoluto atque dimisso, Arsafio spatario, legato Nicofori augusti,  eiusdem pacis confirmande gratia legati ab imperatore Constantinopolim mittuntur, Haido episcopus Basiliensis, et Hug comes de Turonis, et Aio Langobardus de Foroiulio, et cum eis Leo quidam spatarius natione Siculus, et Willarius dux uenetie, quorum alter ante annos 10 Rome ad imperatorem, cum ibi esset, de Sicilia profugit, et redire uolens patriam remittitur; alter propter perfidiam honore spoliatus Constantinopolim ad dominum suum duci iubetur. Condicta ab imperatore et Hemmingo, rege Danorum, pax propter hyemis asperitatem que inter partes commeandi uiam claudebat, in armis tantum iurata seruatur, donec redeunte ueris temperie, uiis apertis, aduenientibus ex utraque parte, Francorum scilicet et Danorum, duodecim primoribus, super  fluuium Agidoram, datis uicissim secundum ritum ac morem suum sacramentis, pax confirmaretur. Proceres autem de parte Francorum hi fuere, Walach, Burchardus, Bernhardus, Egbertus, Theodericus, Ano, Osdag, Wichman, omnes comites: de parte uero Danorum in primis fratres Hemmingi, Ancwin et Anganseo, deinde ceteri honorabiles inter suos uiri, quorum nomina superfluum duximus annotare. Imperator itaque pace cum Hemmingo firmata, et placito generali secundum consuetudinem Aquis habito, in tres partes regni sui totidem exercitus misit, unum trans Albiam in Linones, qui et ipsos uastauit, et castrum Hohbuochi superiori anno a Wiltzis destructum restaurauit, alterum in Pannoniam  ad controuersias Hunorum ac Sclauorum finiendas direxit, tertium super Brittones ad eorum perfidiam puniendam misit; qui omnes rebus prospere gestis, domum reuersi sunt. Ipse autem imperator ad classem uidendam, quam precedenti anno fieri et fabricari iusserat, ad Bonnoniam uenit, farumque ibi ad nauigantium cursus dirigendos antiquitus constitutam restaurauit, et in eiusdem summitate nocte ignem accendit, inde ad Scalt fluuium ueniens, in loco qui uocatur Gant, naues ad eandem classem edificatas aspexit, et circa medium Nouembrium Aquis uenit, ubi obuiauerunt ei legati Hemmingi regis, Aouin et Hebbi, munera regis et uerba pacifica deferentes. Fuerunt etiam Aquis aduentum eius prestolantes, qui de Pannonia uenerunt, Canizauci  princeps Auarum, et Thudun, et alii principes ac duces Sclauorum circa Danubium habitantium, qui a ducibus Francorum qui in Pannonias fuerunt missi, ad presentiam principis iussi sunt uenire. Interea Carolus, filius imperatoris qui maior natu erat, obiit 2 Non. Decembris.

Anno Dominice incarnationis 812 Hemmingus Danorum rex moritur, cui cum Sigefridus nepos Godefridi, et Anilo nepos Herioldi succedere uoluissent, neque inter eos de diuisione regni conueniret, comparatis copiis et commisso prelio ambo moriuntur. Pars tamen Anilonis adepta uictoria, fratres eius Heroldum et Reginfridum reges sibi constituit, quam necessario pars uicta secuta, eosdem sibi imperare non abnuit. In eo prelio 10,940 uiri cecidisse memorantur.  Nicoforus imperator post multas et insignes uictorias, in Mesia prouincia, commisso cum Bulgaris prelio, moritur, et Michel, gener eius, imperator factus, legatos domni imperatoris qui ad Nicophorum imperatorem missi fuerunt, suscepit in Constantinopolim, et absoluit; cum quibus et suos legatos direxit, Michelem scilicet episcopum et Arsafium, atque Theognostum protospatarium, et per eos pacem a Nicophoro ceptam confirmauit; nam Aquisgrani ubi ad imperatorem uenerunt, conscriptum pactum ab eo in ecclesia susceperunt, more suo, id est greca lingua, laudes eius dixerunt, imperatorem eum et Basileum appellantes: et in reuertendo Romam uenientes, in basilica sancti Petri apostoli eundem pacti seu federis  libellum a Leone papa denuo susceperunt. Quibus dimissis, imperator generali conuentu Aquis sollempniter habito, Bernhardum filium Pippini nepotem suum in Italiam misit, et propter famam classis que de Africa et Hispania ad uastandum Italiam uentura dicebatur, Wallonem filium Bernhardi patruelis sui cum illo esse iussit, quousque rerum euentus securitatem suis adferret. Hec classis partim in Corsicam, partim in Sardiniam uenit, et ea quidem pars que ad Sardiniam uenit, pene deleta est. Classis Nortmannorum Hyberniam insulam agressa, commissoque cum Scotis prelio, multis ex eis interfectis, ceteri fuga lapsi sunt. A Grimaldo, duce Beneuentanorum, 25 milia solidorum auri pro tributo imperatori  soluta sunt. Eodem anno expeditio facta est in Wiltzos, et ab eis obsides accepti. Herioldus et Reginfridus, reges Danorum, missa ad imperatorem legatione, pacem petunt, et fratrem suum Hemmingum sibi remitti rogant. Hoc anno Idus Maii post meridiem solis eclypsis fuit.

Anno Dominice incarnationis 813 imperator Aquis hyemauit, et incipiente uernali tempore Hamalarium qui episcopatum Treuerensem tenebat, et Petrum abbatem monasterii de Nonantulas, propter pacem cum Michele confirmandam Constantinopolim misit; ac deinde habito generali conuentu, euocatum ad se de Aquitania Ludowicum filium, coronam illi imperialis dignitatis imposuit, Bernhardum nepotem suum Italie prefecit, regemque appellari iussit. Concilia  quoque iussu eius super statum ecclesiarum per totam Galliam ab episcopis celebrata sunt, quorum unum Mogontia, alterum remis, tertium Turonis, quartum Caballonis, quintum Arelatum congregatum est, et constitutiones que in singulis facte sunt, ab imperatore confirmate sunt; quas qui nosse uoluerit, in supradictis ciuitatibus inuenire poterit, quanquam et earum exemplaria in archiuo palatii habeantur. Eodem tempore missi sunt trans Albiam quidam Francorum et Saxonum proceres ad terminos Nortmanorum, qui pacem cum eis secundum petitionem ipsorum facerent, et fratrem regum eis redderent; iuramentis itaque ex utraque parte datis, pax firmata est. Tamen ea tempestate reges domi non erant, sed ad Westerfalt cum exercitu perrexerant, que  regio ultima regni illorum erat, inter septentrionem et occidentem sita, contra aquilonem Brittanie summitatem respicit, cuius principes ac populus eorum dominationem dedignabantur; quibus perdomitis eum reuersi essent, et fratrem ab imperatore missum recepissent, filii Godefridi regis et nonnulli ex primoribus Danorum, qui iam dudum relicta patria apud Sueones exulabant, attractis undique copiis bellum eis intulerunt, et confluentibus ad se passim ex omni Danorum terra populorum turmis, commisso cum eis prelio, eos regno paterno expulerunt. Eodem anno Carolus imperator obiit, et Aquis in basilica sancti Saluatoris, et sancte Dei genitricis Marie honorifice sepultus est, quam basilicam ipse mirifico opere a fundamento edificare fecit. Ludowicus,  filius eius, imperialia sceptra suscepit.

 Hec que supra expressa sunt, in quodam libello reperi, plebeio et rusticano sermone composita, que ex parte ad Latinam regulam correxi, quedam etiam addidi que ex narratione seniorum audiui. Cetera que sequuntur, mee paruitatis studio descripta sunt, prout in chronicorum [23 1Kb] libris adnotata inueni, aut ex relatione patrum auditu percipere potui [24 1Kb] . Et de Ludowici quidem imperatoris temporibus perpauca litteris comprehendi, quia nec scripta reperi, nec a senioribus, que digna essent memorie commendanda, audiui; de Hlotharii uero imperatoris et fratrum eius, regum Francorum, gestis plura descripsi; ubi uero ad nostra tempora uentum est, latius sermonem narrationis protraxi: aliter enim, ut Hieronymus ait, narrantur uisa, aliter audita: que melius  scimus, melius et proferimus.


DCCCXuIII.

Anno Dominice incarnationis 818 Bernhardus filius Pippini, rex Italie, Aquis euocatus ad imperatorem dolo capitur, et primo oculis, post uita priuatur. Habuit autem iste Bernhardus filium nomine Pippinum, qui tres liberos genuit, Bernhardum, Pippinum et Heribertum; qui Heribertus Rodulfum [25 1Kb] comitem, filium Balduini [26 1Kb] interfecit nostris temporibus, et non multum post occisus est a Balduino, satellite Balduini, fratris [27 1Kb] Rodulfi, qui Balduinus hucusque  in Flandris ducatum tenet.


DCCCXXIX [28 1Kb] .

Anno Dominice incarnationis 829 Tancradus,  secundus abba Prumiensis [29 1Kb]  monasterii, obiit, et Marcwardus [30 1Kb]  ei in regimine successit, uir prudens et sacre religioni deditus.


DCCCXXXuI  .

Anno Dominice incarnationis 836 Brittones federa uiolant [31 1Kb] , et rebellare incipiunt cum duce suo nomine Murmano; contra quos imperator exercitum producit, sed non adeo preualuit.


DCCCXXXuII  .

Anno Dominice incarnationis 837 Murmanus rex Brittonum moritur, et Numenoio [32 1Kb] apud Ingelenheim ab imperatore ducatus ipsius gentis traditur.


DCCCXXXuIII 

 Anno Dominice incarnationis 838 Hludowicus a  suis imperio priuatur, et priuatus custodie traditur, regnique monarchia Hlothario, filio eius, per electionem Francorum datur [33 1Kb] ; rursumque a filio Hludowico et a Francis de custodia eruitur, ac in imperiali sede restituitur. Fuit autem hec deiectio ex permaxima [34 1Kb] parte facta propter multimodam fornicationem Iudith, uxoris eius.


DCCCXXXIX  .

Anno Dominice incarnationis 839 Hlotharius, derelicta Francia, Italiam petiit. Ebbo, episcopus Remorum, in generali synodo deponitur, ac multi alii exilio damnantur, qui in deiectione imperatoris conspirauerant.


DCCCXL.

Anno Dominice incarnationis 840 Hludowicus  imperator, dum filium Hludowicum trans Rhenum persequitur, morbo grauatur, et in nauim missus, per Moinum [35 1Kb] fluuium in Rhenum deducitur, ibique in insula iuxta Ingelenheim uita decedit. Inde Mediomatrico [36 1Kb] deportatus, in basilica sancti Arnulfi [37 1Kb] honorabiliter sepulture mandatur. Statimque [38 1Kb] Hlotharius Italia [39 1Kb] regressus [40 1Kb] , imperium arripuit.


DCCCXLI.

Anno Dominice incarnationis 841 Hludowicus et Carolus, indigne ferentes quod regno paterno per omnia priuati essent, exercitum undequaque contrahunt, ac mox fratrem bello aggrediuntur [41 1Kb] apud Fontaniacum; in qua pugna ita Francorum uires attenuate sunt ac famosa uirtus [42 1Kb] infirmata, ut  non modo ad [43 1Kb] amplificandos regni terminos, uerum etiam nec ad proprios tuendos imposterum sufficerent. Tandem non sine [44 1Kb] graui dispendio suorum Carolus et Hludowicus uicerunt.


DCCCXLII.

Anno Dominice incarnationis 842 tres supradicti fratres imperium Francorum inter se diuiserunt; et Carolo occidentalia regna cesserunt, a Britannico oceano usque ad Mosam fluuium, Hludowico uero orientalia, scilicet omnis Germania usque Rheni  fluenta, et nonnulle ciuitates cum adiacentibus pagis  trans Rhenum [45 1Kb] propter uini copiam. Porro Hlotharius, qui et maior natu erat et imperator appellabatur, medius inter utrosque incedens regnum sortitus est, quod hactenus ex eius uocabulo Hlotharii [46 1Kb] nuncupatur, totamque Prouinciam, nec non et omnia [47 1Kb] regna Italie cum ipsa Romana urbe, que et modo ab omni sancta Ecclesia propter presentiam apostolorum Petri et Pauli speciali quodam ueneratur priuilegio, et quondam propter Romani nominis inuictam potentiam orbis terrarum domina dicta fuerat [48 1Kb] .


DCCCXLuII [49 1Kb] .

Anno Dominice incarnationis 847 Hetti [50 1Kb]  , Treuirorum episcopus [51 1Kb] , ex hoc seculo transiit, et Thietgaudus [52 1Kb] kathedram eius obtinuit.


 DCCCLI [53 1Kb] .

Anno Dominice incarnationis 851 obiit Hirmingardis [54 1Kb] regina  , coniux Hlotharii imperatoris, uenerabilis et Deo acceptabilis matrona, que tres filios Hlothario genuerat [55 1Kb] , uidelicet Hludowicum, Hlotharium et Carolum.


DCCCLIII  [56 1Kb] .

Anno Dominice incarnationis 853 Nordmanni [57 1Kb] Britannicum mare nauigio girantes, hostia Ligeris fluminis occupauerunt, et repentina irruptione ciuitatem Namnetis [58 1Kb] inuadunt, omniaque cedibus, incendiis ac rapinis depopulantes, pontificem ciuitatis ipso die sabbato sancto [59 1Kb] pasche, cum baptismum ex more celebraret, in basilica interficiunt, clerumque  trucidant; omnemque circumquaque regionem deuastantes, primum [60 1Kb] Andegauensem, deinde Turonicam occupant urbem, ac uelud inmanis tempestas cuncta prosternit, ita cuncta consumunt. Templum etiam precellentissimi pontificis Martini incendio cremant. [61 1Kb] Tunc primum Nordmannorum classis, ut aiunt, Ligeris attigit litora.

Eodem anno Egil abba monasterii Prumiensis [62 1Kb] constituitur. Circa hec tempora  Carolus Pippinum, regem Aquitanie, nepotem suum cepit,  ipsis Aquitanis eum prodentibus, eo quod pace soluta  eadem prouincia a suis indigenis deuastaretur, et multa illic mala impune patrarentur, et captum cum consilio episcoporum ac procerum attondit, et habitu monachico indutum Suessionis in monasterium sancti Medardi misit. Inde, duobus monachis [63 1Kb] consentientibus simul et opem ferentibus, fuga dilapsus est; sed iterum captus, in Siluanectis [64 1Kb]  castro munitissimo custodie mancipatur. Fuit uero iste Pippinus filius Pippini, filii Hludowici imperatoris, de quo ferunt, quod eum pater, uidelicet Hludowicus imperator, dum adhuc puerilis esset etatis [65 1Kb] , uoluerit ad clericatus officium promouere, ac Drogoni episcopo Mettensi [M., fratri suo, patruo scilicet pueri, 7-12], auunculo uidelicet suo, commendare [66 1Kb] , erudiendum [67 1Kb] liberalibus simul  et ecclesiasticis disciplinis. Sed paternis uotis Hlotharius eiusdem pueri frater obuius [68 1Kb] , nequaquam permisit eum attondi, sed ui abstraxit de manu patris. Erat enim isdem puer, ut aiunt, ingentis [mire, 7-12] pulchritudinis, cui postmodum Hludowicus imperator [69 1Kb] , pater suus, cum inter filios suos imperium [70 1Kb] diuideret, Aquitaniam tantum prouinciam concessit. Sed non ei in prosperum cessit, quod a Dei cultura et seruitio [71 1Kb] reuocatus est [72 1Kb] ; ebrietatibus enim et comessationibus die noctuque uacans, ad extremum mente captus, in maniacam [73 1Kb] incidit passionem, et presentem uitam cum dedecore amisit, successorem relinquens Pippinum filium, de quo paulo [74 1Kb] superius mentionem fecimus.


 DCCCLu.

Anno Dominice incarnationis 855 Hlotarius, conuocatis primoribus regni, imperium filiis suis diuisit [75 1Kb] ; Hludowico Italiam tradidit, eumque imperatorem appellari fecit, equiuoco uero, id est Hlothario, regnum quod ex suo nomine uocatur concessit, Carolo autem, qui iunior natu erat, Prouincie regnum largitus est. Dispositis itaque atque ordinatis regni negotiis, ualedicens suis, reliquid [76 1Kb] seculum, atque in Prumia monasterio [77 1Kb] ueniens, comam capitis deposuit, habituque sancte conuersationis  suscepto, in religionis professione diem clausit extremum, 3 Kal. Octobris.


DCCCLuI.

Anno Dominice incarnationis 856 [78 1Kb] Hlotharius rex Thietbirgam [79 1Kb] reginam sibi in matrimonium iunxit; ex qua coniunctione maxima ruina non illi solum, sed etiam omni regno eius accidit, sicut in subsequentibus [80 1Kb] luce clarius apparebit.


DCCCLuIII  .

Anno Dominice incarnationis 858 [81 1Kb] Carolus rex, filius Hlotharii imperatoris, moritur; qui Prouinciam regebat, et ex regno quod tenuerat, facta est non modica controuersia inter Hlotharium regem et auunculum [patruum, 4, 7-12] eius Carolum.


 DCCCLIX.

Anno Dominice incarnationis 859 Hlotharius Hucberto [82 1Kb] abbati ducatum [83 1Kb] inter Iurum et montem [84 1Kb] Iouis commisit, eo quod tunc fidelissimus putaretur, utpote affinitate coniunctus propter sororem Thietbirgam.


DCCCLX.

Anno Dominice incarnationis 860 Egil [85 1Kb] abbatiam Prumiensem sua sponte dimisit, et Ansbaldus [86 1Kb]  in regimine successit, uir omni sanctitate et bonitate conspicuus. His  temporibus Hludowicus senior, frater Hlotharii imperatoris, plurima bella strenuissime gessit aduersus Sclauorum gentes; siquidem Marahensium [87 1Kb] regna ingressus, armis cuncta perdomuit, capto eorum principe nomine  Rastiz [88 1Kb] , cui etiam propter uiolata federa oculos effodere [erui, 7-12] iussit [89 1Kb] .

Ea tempestate  inter principes Caroli magnum discordiarum ac litium eferbuit incendium. [90 1Kb] Denique Lambertus, qui ducatum tenebat inter Ligerim et Sequanam, uiuianum [91 1Kb]  potentem uirum dolo interfecit; rursus eundem Lambertum  Gauzbertus [92 1Kb] comes cum aliis eque dolo [93 1Kb] trucidauit. Isdem Gauzbertus  iussu Caroli decollatus est. Destitutam terram principibus et consilio nudatam perspicientes Brittones, arma corripiunt, fines regni  Francorum inuadunt, Ligerim transeunt, et usque Pictauis progrediuntur, cedibus, rapinis, et incendiis omnia depopulantes, oneratique ingenti preda ad propria redeunt. Ad  compescendam uero huius presumptionis insolentiam Carolus cum magno exercitu Britanniam intrauit. Pugna committitur, Saxones  qui conducti fuerant, ad excipiendos uelocium equorum anfractuosos recursus in prima fronte ponuntur, sed primo impetu, spiculis Brittonum perterriti, in acie se recondunt. Brittones more solito huc illucque cum equis ad huiuscemodi conflictum exercitatis discursantes [94 1Kb] , modo confertam [95 1Kb] Francorum aciem impetunt, ac totis uiribus in medio [96 1Kb] spicula torquent, nunc fugam simulantes [97 1Kb] , insequentium nichilominus pectoribus  spicula figunt. Franci qui cominus [98 1Kb] strictis gladiis pugnare consueuerant, attoniti stabant, nouitate ante inexperti [99 1Kb] discriminis perculsi, nec ad insequendum idonei, nec in unum conglobati tuti. Nox superueniens bellum [100 1Kb] diremit. Multi ex Francis interfecti, quamplurimi uulnerati, innumerabiles equi perierunt. Sequenti die rursus pugna inchoatur, sed grauiori infortunio [101 1Kb] finitur. Quod cernens Carolus, nimio terrore dissolutus, nocte inscio exercitu clam aufugit, derelicto papilione, tentoriis, et omni regio apparatu. Mane facto, cum exercitus fuga lapsum regem comperisset, nimia formidine repletur, nichilque aliud nisi de fuga meditatur; Brittones cum clamore irruunt, et castra Francorum omnibus diuitiis referta [102 1Kb] inuadunt, omnemque belli  copiam capessunt, fugientia Francorum agmina insecuntur, obuios quosque aut ferro cedunt, aut uiuos capiunt; reliquos fuga seruauit. Ditati itaque Brittones opibus Francorum armisque instructi, in sua se recolli unt.


DCCCLXI 

Anno Dominice incarnationis 861 [103 1Kb] Carolus [104-105 1Kb] placitum habuit in Compendio, ibique cum optimatum consilio Rodberto [106 1Kb] comiti ducatum inter Ligerim et Sequanam aduersum Brittones commendauit, quem cum ingenti industria per aliquod tempus rexit.


DCCCLXII  .

Anno Dominice incarnationis 862 [107 1Kb] . Nomenoius  [108 1Kb] rex Brittonum moritur, diuino nutu percussus. Nam cum ecclesias Dei deuastaret, et confinia crudeliter depopularetur, eo quod Carolo debitam fidelitatem seruarent, quadam die, cum equum ascendere uellet, ut ceptam maliciam consumaret, repente uidit ante se sanctum [109 1Kb] Maurilionem [110 1Kb] episcopum astare, sibi hec toruo uultu et terribilibus oculis ingeminantem: Desine iam, crudelis predo, ecclesias Dei deuastare. His dictis, baculum quem manu gestabat eleuans, eum in capite percussit; qui a suis in domum reportatus, uitam cum regno finiuit. Fuit autem iste Maurilio [111 1Kb] episcopus Andegauensis urbis [112 1Kb] , cuius ciuitatis termini coherebant finibus Brittanie, et ideo ab eis grauiter depopulabantur [113 1Kb] . Filius Nomenoi, Herispoius [114 1Kb] , regnum paternum  obtinuit.


DCCCLXIII  .

Anno Dominice incarnationis 863 Carolus [115 1Kb] iterum cum immenso exercitu fines Brittonum intrauit, sed minime ut optauerat preualuit; nouissime autem [116 1Kb] cum eis pacem fecit. Datis itaque ex utraque parte obsidibus et sacramentis, Herispoius rex ad eum uenit, eiusque dominationi se subdidit. Carolus magnis muneribus honoratum Herispoium in regnum abire permisit; ipse [117 1Kb] in Franciam reuertitur.


DCCCLXIu.

Anno Dominice incarnationis 864 Hlotharius rex cepit  occasiones querere, qualiter Thietbirgam reginam a suo consortio separare potuisset, quam exosam habebat propter Waldradam [118 1Kb] , que eius  fuerat concubina, cum adhuc adolescens esset in domo paterna. Hanc siquidem, diabolo inflammante, nimio diligebat amore. Guntharium itaque, Coloniensis urbis pontificem, qui eo tempore erat archicapellanus, rex primo per subintroductos missos, deinde per semetipsum super huiuscemodi dissidio omni arte aggreditur, et ut facilius assensum preberet, promisit se eiusdem episcopi neptem in matrimonium accepturum, tantum ut predictam Thietbirgam eius aliorumque episcoporum auctoritate et licentia repudiare quacumque ratione [119 1Kb] potuisset. Qui, ut erat leuis animo ac inconsideratus actione, protinus omni intentione [120 1Kb] in rem [121 1Kb] introducitur, uana spe, ut postea claruit, seductus. Rursus idem  Guntharius Thietgaudum, archiepiscopum Treuirensem, hac de causa alloquitur, et sciens [122 1Kb] esse uirum simplicem, nec adeo in diuinis Scripturis eruditum canonicisque sanctionibus exercitatum, ex utriusque Testamenti paginis quasdam sententias profert, quas aliter quam ecclesiastica regula docet edisserens, uirum improuidum secum in foueam trahit, cecus ceco ducatum prestans. Quid plura? facta sunt omnia, que huic commento uidebantur esse necessaria. Concilium Mettis  conuocant [123 1Kb] , reginam quasi canonice euocatam [124 1Kb] in medio statuunt, testes producunt una cum scriptis, qui ualde grauia crimina imponentes [125 1Kb] , inter alia protestati sunt, quod eadem Thietbirga confessa fuisset, semetipsam fratris germani incestuoso concubitu esse pollutam. Continuo  statuta patrum de incestuosis recitantur, et non solum a legitimo uiro separatur, uerum etiam omnis copula maritalis inhibetur, penitentia iuxta modum culpe indicitur, et tali nefaria [126 1Kb] machinatione diu exoptata uoluntas regis adimpletur.

Non multo post interiecto tempore  iterum conuentum sinodalem Aquisgrani [127 1Kb] coadunant, ubi rex libellum sue proclamationis obtulit, ubi continebatur, qualiter in quadam femina Thietbirga nomine, factiosis perfidorum hominum argumentis fuerat defraudatus, imo non mediocriter repetiuit, quod iudicio episcoporum dissidii sententiam pertulisset. Que si idonea esset coniugali thoro, et pestifera incestus pollutione fedata non fuisset, nec uiue uocis confessione publice condemnata, sponte eam  retineret: porro se incontinentem esse professus est, et sine copula iuuenilis etatis ardorem ferre non posse. Allatis [128 1Kb] itaque diuersorum conciliorum uoluminibus, multa de incestuosis replicata sunt; quibus recitatis, hanc diffinitiuam sententiam protulerunt: »Credimus illam non fuisse idoneam ac legitimam coniugem, neque a Deo [129 1Kb] preparatam esse uxorem, que publica confessione incestuoso fornicationis crimine denotata probatur. Quocirca glorioso principi nostro pro sua in diuino cultu deuotissima affectione [130 1Kb] atque uictoriosissima regni tuitione, cui non solum nos, uerum etiam  canonica [131 1Kb] auctoritas interdixit incestuosum coniugium, legitimum matrimonium a Deo illi concessum  non denegamus, iuxta indulgentiam dicentis Apostoli: Melius est nubere quam uri.« His ita patratis,  Waldrada iam in publicum procedit stipata obsequentium multitudine, omnisque regia aula resultat, Waldradam reginam esse. Guntharii [132 1Kb] episcopi neptis ad regem accersitur, ac semel, ut aiunt, ab eo constupratur, atque cum cachinno et omnium derisione ad auunculum remittitur. Igitur agentibus fratribus Thietbirge regine, hec omnia ad notitiam Nicolai pape deferuntur, qui eo tempore Romane presidebat Ecclesie.


DCCCLXu  .

Anno Dominice incarnationis 865 missi sunt Hagano [133 1Kb] et Rodoaldus [134 1Kb] , apostolice sedis legati, in Galliam, ad discutiendum, utrum res ita se haberet, sicut [135 1Kb] summo pontifici nunciata fuerat: qui in Francia uenientes, pecunia corrupti, magis fauerunt  iniquitati quam equitati. Tamen ad regem peruenientes, cum ei declarassent legationis sue causas, tale responsum ab eo acceperunt, se nichil aliud egisse, nisi quod episcopi ipsius regni in generali synodo sibi agendum premonstrassent [136 1Kb] . Dederunt autem idem legati consilium regi, ut illos episcopos [137 1Kb] qui illi [138 1Kb] sinodo prefuerant, ad sedem apostolicam destinaret, qui uerbis ac scriptis uniuersali pape satisfacerent. Legati immensis ditati opibus, Romam regressi sunt, nunciaueruntque presuli que in Galliis uiderant et audierant, adiicientes [139 1Kb] se nullum [140 1Kb] sapientem episcopum in regno Hlotharii inuenisse, qui ad liquidum canonicis [141 1Kb] esset institutus disciplinis. Interea  Thietgaudus et Guntharius archiepiscopi Romam profecti sunt, ea animi  intentione, ut et regem innoxium in supradicto facto demonstrarent [142 1Kb] , et se cum ceteris cepiscopis ecclesiastica atque apostolica [143 1Kb] exercuisse decreta, stultitie  elogio [144 1Kb] denotandi, qui illam  Petri [145 1Kb] sedem aliquo prauo dogmate fallere posse arbitrati sunt, que nec fefellit [146 1Kb] , nec ab aliqua heresi unquam falli potuit. Itaque cum in presentiam [147 1Kb] Nicolai pape uenissent, libellum obtulerunt, in quo continebantur gesta synodalia, que in Mediomatrico et Aquis [148 1Kb] ab eis statuta fuerant. Qui cum a notario coram omnibus recitatus esset, interrogauit pontifex, si hec scripta uerbis confirmarent [149 1Kb] ? Responderunt, inconueniens uideri, ut quod propriis manibus roborauerant, uerbis infirmari [150 1Kb] mallent. Et sic nec repulsa nec admissa  eorum assertione, iussi sunt ire ad hospitia  sua, quousque reuocarentur. Paucis ergo interpositis diebus [151 1Kb] , ad synodum quam papa congregauerat sunt accersiti, ubi eorum damnata et anathematizata sunt scripta, et ipsi, omnibus adiudicantibus episcopis, presbyteris ac diaconibus [152 1Kb] , sunt depositi et omni ecclesiastica dignitate priuati. Qui tam turpiter dehonestati, Hludowicum imperatorem, fratrem Hlotharii regis, adeunt, qui ea tempestate Beneuentanis morabatur in partibus, scriptis ac dictis uociferantes, se iniuste esse depositos, ipsi imperatori et omni sancte ecclesie iniuriam esse factam, cum numquam auditum sit uel uspiam lectum, quod ullus metropolitanus [153 1Kb] sine conscientia principis uel presentia aliorum metropolitanorum fuerit degradatus. Adiecerunt insuper multa alia, blasphemantes  eundem papam, que hic superfluum duximus enumerare, existimantes eiusdem se imperatoris adminiculo simul et intercessionis ope et criminis obiecti abolere [154 1Kb] notam, et pristine dignitatis recuperare statum. Sed spes eorum frustrata est, quamuis imperator omnibus uotis illis opitulari uoluisset. Thietgaudus depositionis sue a sede apostolica prolatam sententiam patienter ferens, iuxta precedentem consuetudinem nichil omnino de sacro ministerio contingere presumpsit; Guntharius uero superbie spiritu inflatus, uetitum sibi officium usurpare ausu temerario non expauit, paruipendens apostolicam excommunicationem. Reuertuntur igitur in Franciam debita confusione respersi [155 1Kb] . Et dum iterum ac tertio [156 1Kb] sedem apostolicam ob reparationis  et restitutionis gratiam, [157 1Kb] adissent, nouissime in Italia [158 1Kb] infirmitate preuenti, peregrini et exules moriuntur, communione laicali sibi tantum concessa.


DCCCLXuI.

Anno Dominice incarnationis 866 Arsenius  episcopus, apocrisiarius  et consiliarius Nicolai pape, uice ipsius directus est in Franciam; quo perueniens tanta auctoritate et potestate usus est, ac si idem summus presul aduenisset. Conuocato denique episcoporum conuentu, Hlotharium regem alloquitur, ut unum e duobus eligat, aut proprie reconcilietur uxori, abdicato Waldrade pellicis consortio, aut protinus anathematis gladio feriretur, ipse omnesque ei in hoc scelere fauorem prestantes. Hac necessitate  constrictus [159 1Kb] , uellet nollet, Thietbirgam reginam in  matrimonium recepit, interposito iurisiurandi sacramento, se illam ita in reliquum habere, sicut equitatis iura dictant legitimam uxorem esse tenendam, nec eam a se separaret, nec ipsa uiuente aliam super eam induceret. Posthec Waldradam ex auctoritate Dei et sancti Petri et uerbo domni apostolici Romam ire iubet, ut pro se rationem reddere studeat [160 1Kb] . Engildrudam quoque [161 1Kb] , uxorem quondam Bosonis [162 1Kb] comitis, a sede apostolica excommunicatam esse, omnibus declarauit, quia proprium deseruerat maritum, et Wangerum, suum uasallum, in Gallias secuta fuerat [163 1Kb] ; quam excommunicationem cum omnibus qui aderant episcopis renouauit.

Post hec eadem Engildrudis [164 1Kb] predicto Arsenio in Wormatia ciuitate se representauit, in quo loco  prefatus episcopus Hludowico regi occurrerat. Iurauit igitur in presentia ipsius missi sacramentum, hunc modum continens: »Ego Engildrudis, filia quondam Mathfridi comitis, que fui uxor Bosonis comitis, uobis [165 1Kb] domno Arsenio episcopo, misso et apocrisiario summe sancte catholice [166 1Kb] atque apostolice sedis, et per uos domno [167 1Kb] meo Nicolao, summo pontifici et uniuersali pape, iuro per Patrem et Filium et Spiritum sanctum, et per hec quattuor Christi dei [168 1Kb] Euangelia [169 1Kb] , que ore osculor [170 1Kb] et manibus propriis tango [171 1Kb] , quia amodo relictam illam maliciam [172 1Kb] quam in prenominato Bosone uiro meo exercui, ut ouis que perdita fuit, ad [173 1Kb] sanctam catholicam atque apostolicam [174 1Kb] , sub eadem obligatione qua domnus Nicolaus, summus pontifex et  uniuersalis papa, me obligauit, reuertar Ecclesiam, et in Italico regno [175 1Kb] , aut uobiscum aut ante uos, quoquomodo prouideritis, ibo, et quicquid domnus apostolicus [176 1Kb] iusserit uel terminauerit adimplebo, uel perficere [177 1Kb] non recusabo.« Sed tam horribile iusiurandum non adimpleuit. Siquidem usque Danubii fluenta cum eodem Arsenio perrexit, ibique ad quempiam consanguineum pro caballorum adminiculo [178 1Kb] ire condixit, et ad Augustam ciuitatem ad eundem missum se reuersuram [179 1Kb] pollicita est. Tali occasione gressum retorquens [180 1Kb] , ex Alamannia in Franciam repedauit; quod cum supradictus [181 1Kb] Arsenius cognouisset, epistolam misit omnibus archiepiscopis et episcopis [presbyteris 7], atque omnibus sancte Dei Ecclesie fidelibus Gallie, Germanie ac  Neustrie [182 1Kb] commorantibus, obtestans omnes per  auctoritatem Dei omnipotentis et beatorum [183 1Kb] principum Petri et Pauli, et domni pontificis et uniuersalis pape [Nicolai 8-10, 12], ut nullus eam in suam parrochiam reciperet, sed eam funditus in omnibus ecclesiis suis predicarent excommunicatam, et ab omni christianorum communione sequestratam, insuper et anathematis uinculo innodatam [184 1Kb] , et inter impias et scelerosas damnatam, donec de pestiferis factionibus suis atque perpetrato periurio ante domni apostolici presentiam dignam acciperet penitentiam.

His summatim commemoratis, reuertamur ad Hlotharii regis ingemiscendam causam. Legatus itaque apostolice sedis, compositis [185 1Kb] in Gallia rebus, Romam unde uenerat reuersus est. Rursusque  Waldrada eiusque complicibus decertantibus, regis animus aduersum Thietbirgam commouetur, excitantur ire, et in sopitis discordiarum et odiorum cineribus denuo copiosus ignis accenditur. Despicitur, abhominatur reicitur [186 1Kb] , adulterii crimen inpingitur, omnique ingenii arte exquiritur, qualiter puniri quasi rea possit. Illa preuidens imminere sibi mortis periculum, latenter aufugit, et ad Carolum perueniens, eius se tuitioni commisit; quod cum, fama diuulgante, Nicolaus [187 1Kb] papa cognouisset, misit Carolo regi epistolam collaudatoriam [188 1Kb]  , hec continentem:

»Inter alios sancte Ecclesie religiosos propugnatores, et ueritatis [189 1Kb] strenuos defensores neminem  magis super Thietbirge, gloriose regine, contritione sollicitum, neminem magis ipsius incommoditatibus condoluisse quam uestre pietatis affectum recolimus.« Et post congruentem exhortationem addidit: »Excellentiam uestram nolumus ignorare, adeo Hlotharium regem Thiebirgam, coniugem suam, diuersis afflictionibus subdidisse, et innumeris pressuris contra prestita iuramenta [190 1Kb] subegisse, ut nobis coacta nunc scriberet, regia se uelle exui dignitate seu copula [191 1Kb] , et sola [192 1Kb] priuata uita fore contentam. [193 1Kb] Cui nos scripsimus [194 1Kb] , non hoc aliter fieri posse, nisi eandem uitam coniux eius Hlotharius [195 1Kb] elegisset. uerum, sicut multorum relatu [196 1Kb] didicimus, ipse Hlotharius conuentum celebrare disposuit [197 1Kb] , et eandem Thietbirgam examini proprio et  iudicio [198 1Kb] subicere meditatur. Et siquidem eam prestigiis falsitatis sue uel argumentosis ambagibus  potuerit exhibere, quasi non fuerit legitima sua uxor, uult eam penitus a se sequestrare. Sin autem uult eam tanquam propriam quidem uxorem admittere [199 1Kb] , sed deinde quasi mechata fuerit, insimulare, atque propter hoc [200 1Kb] hominem suum et hominem Thietbirge ad monomachiam [201 1Kb] impellere, et si homo ipsius regine ceciderit, disponit hanc sine dilatione perimere. Que quantum sint omni diuine legi contraria, magnitudo prudentie uestre, credimus, iam aduertit. Sed et nos hinc aliquid strictim uolumus demonstrare, prius asseuerantes, quod de retroacta controuersia Thietbirga non debet ulterius ad iteratam responsionem prouocari, quoniam quod bene semel definitum est et interpositis sacramentis deliberatum, nulla debet iteratione, nisi fortassis ubi [202 1Kb]  fuerit maior auctoritas, retractari. Deinde quod ecclesie refugium querens, ecclesiasticum iudicium semper expetens, submitti non debet seculari [203 1Kb] iudicio. Post hec uero, cum nos ex utraque parte, id est tam [204 1Kb] [205 1Kb] a Hlothario quam a Thietbirga, fuerimus prouocati iudices, nosque amborum controuersiam executi simus, ad nullos alios conuenit super hoc negocio iudices conuolare, cum secundum sacros canones a iudicibus quos communis consensus elegerit, non liceat prouocare, et ubi concessa est prouocatio, non nisi ubi maior est auctoritas [206 1Kb] , liceat prouocare [207 1Kb] . Itaque, cum non sit apostolice sedis auctoritate, que amborum negotium executa est, usquam maior auctoritas, nescimus si alicui liceat de eius iudicio iudicare,  uel eius retractare sententiam.« Et post pauca: »Illud uero quod Hlotarius Thietbirgam de adulterio criminatur, quis non uideat dolo esse plenum? Denique, si, ut ipse iactat, uxor eius non est, quid pertinet [208 1Kb] ad eum illi de adulterio calumniam texere, cum nec mecari potuit [209 1Kb] , si alicuius uxor non extitit [210 1Kb] : porro si a Hlotario de adulterio accusatur, et, si conuicta [211 1Kb] fuerit, ultio preparatur, necesse est, ut fateatur uxorem.« Et quibusdam interpositis: »Preterea siue de coniugii federe, siue de adulterii crimine iudicium sit agitandum, nulla ratione patet Thietbirgam cum Hlotario posse legalem inire conflictum, uel legitimum controuersie subire certamen, nisi prius ad tempus sue fuerit reddita potestati, sed et suis [212 1Kb] consanguineis libere sociata; inter  quos etiam locus prouidendus est, ubi nulla sit uis [213 1Kb] multitudinis formidanda, et non sit difficile testes  producere uel ceteras personas, que tam a sanctis canonibus quam a uenerandis Romanorum legibus in huiuscemodi controuersiis requiruntur. uerum hec non ut fiant dicimus, que sine decreto et ordinatione nostra fieri non posse supra docuimus.«

Accensus itaque idem sanctissimus pontifex zelo Dei, quo fuerat Finees [214 1Kb] sacerdos quondam inflammatus, Waldradam ipso die purificationis sancte Dei genitricis Marie, in basilica excommunicauit, et ab omni Christianorum consortio separauit, destinauitque [215 1Kb] epistolam omnibus episcopis per Germaniam et Gallias constitutis causas et modum excommunicationis continentem  . Cuius sensum quam uerborum seriem causa breuitatis potius [216 1Kb] placuit [217 1Kb] ponere.

 »Decreueramus quidem circa Waldradam, mecham et pertinaciter in impenitentia permanentem, uindicte modum minus districte temperare, et iuxta quod merebatur, non ita pro tanto scelere [218 1Kb] sententiam in eam iuste punitionis proferre, nisi obstinato animo in mechie [219 1Kb] uolutabro perenniter permanere proposuisset. Igitur, quia monita nostra et crebras exhortationes contempsit, quia culpam suam nec dum cognouit nec confessa est, nec missa nobis legatione, qui causam ipsius exequendam suscepimus, ueniam postulauit postremo cum recto itinere nos illi fuerat adeundum, et beati Petri apostoli suffragia requirenda, retro est conuersa post Sathanam, necnon et Thietbirge regine dolos struere, cepta interitus meditatione, non cessat [220 1Kb] :  cum egregio apostolo dicimus, quod contra eam contraque eius similes sepius replicandum est, quia secundum duritiem suam et cor inpenitens thesaurizat sibi iram in die ire. Idcirco nos eam de factis suis excommunicamus [221 1Kb] , donec ecclesie Christi, nobisque precipue, qui eius principaliter curam gerimus, quique causam ipsius exequi ac inuestigare cepimus, satisfecerit, donec etiam sinistram omnem suspicionem consilium nostrum suscipiens adimat, a pretiosi [222 1Kb] corporis et sanguinis Domini perceptione, atque ab omnimodo consortio sancte ecclesie [223 1Kb] , sancti Spiritus beatorumque apostolorum Petri et Pauli iudicio, et nostre mediocritatis, fecimus prorsus [224 1Kb] cum uniuersis complicibus et  communicatoribus fautoribusque suis prorsus extorrem. Hanc [225 1Kb] sententiam 4. Non. Februarii a nobis promulgatam meminimus, eamque scripto uobis destinauimus, et ne labor noster inanis [226 1Kb]  constituatur, spiritualia nobiscum [227 1Kb] uestra fraternitas aduersus iam dictam mecham et communicatores eius arma sustollat, et in parrochia sua excommunicatam hanc fautoresque suos uiua uoce [228 1Kb] unusquisque denunciet, donec nostro speciali iudicio [229 1Kb] digne se penitentie submittat.«

Direxit etiam Hlothario regi idem reuerendissimus pontifex epistolam  , hec continentem: »Audito reuertente [230 1Kb] misso nostro correctionis tue, ut ita dicamus, initio, gratias Deo condignas egimus, et ut tibi quoque grates competibiles [231 1Kb] referremus, animum preparauimus. Sed, heu! aduersa nuntia uenientia [232 1Kb] huius intentionis nostre proposito celeriter obuiarunt. [233 1Kb] Quapropter compulsi sumus mutare uocem, et qui ad gratiarum actiones  os aperire [234 1Kb] disposueramus, in [235 1Kb] luctus et increpationes adhuc [236 1Kb] officium lingue coacti dirigimus. Didicimus enim, te qui prolixo tempore in scelere permanens, Ecclesie Dei non modicum nocuisti, nocere adhuc, et qui in sordibus eras, sordescere adhuc. Siquidem, ut opinamur, tibi non sufficit solum adulterium perpetrasse, nisi apponas, ut etiam animas [237 1Kb] hominum periurii laqueis irretitas in extremum demergas interitum. Sed quid mirum, si paucorum animabus per periurium exitium [238 1Kb] acquisisti, quando in tanta sublimitate positus, per exemplum tue mechie [239 1Kb] tot hominum milia in perditionis chaos precipitaueris? Illud autem, quod Thietbirga, quasi Waldrade testimonium dicens, eam fuisse tuam legitimam uxorem uolens aut inuita  frustra conatur astruere, quandoquidem illius nullo prorsus [240 1Kb] hinc testimonio quis indigeat, cum magis nos ita sentiamus quod iustum est, et intelligamus quod equum, ut etiam [241 1Kb] Thietbirga mortua, tu nullis legibus, nullis regulis unquam Waldradam in uxorem possis aut permittaris assumere. Utrum ergo Waldrada legitima tua fuerit aliquando coniunx, ecclesia Dei satisfactione Thietbirge non eget. Unum tamen scimus [242 1Kb] , quoniam [243 1Kb] nec nos nec eadem Ecclesia Dei, auctore Deo [244 1Kb] qui adulteros iudicabit, te, si [245 1Kb] Waldradam quandocumque resumpseris, etiam Thietbirga decedente, dimittet modis omnibus impunitum.« Et post pauca: »Itaque summo studio prefatam [246 1Kb] Thietbirgam, coniugem tuam, tanquam propriam carnem fouere ac diligere  procurato, et ne illam a te separare ullo pacto consentias, uigilanter attende; unde si uult a te discedere, corripe, immo corrige [247 1Kb] eam, et a tali  intentione per omnia reuocare satage. Iam uero si amore pudicitie separationem querat, et coniugalis connubii solutionem efflagitet [248 1Kb] , certum est apostolo dicente: »Quoniam mulier sui corporis potestatem non habet, sed uir;« uerum si et ipse pudicitiam sectatus religionis obtentu copulam dissoluere uis, tantum ne simulate fiat, concedimus. Nam licet sit scriptum: Quod [249 1Kb] Deus coniunxit, homo non separet; Deus tamen, et non homo separat, quando diuini amoris intuitu, ex consensu utriusque coniugis matrimonia dissoluuntur. Si ergo hoc modo uis, gratuito permittimus animo, celeremque prebemus assensum; aliter autem fieri mutuam uestram separationem prohibemus. Porro si sterilitas accusatur, cogites Saram nonagenariam, Annam  quoque, simul et Helisabeth [250 1Kb] ; quam tamen sterilitatem fortasse non facit infecunditas [251 1Kb] , sed iniquitas. Ergo, gloriosissime rex, esto propria contentus uxore, et preter illius, alterius ne queras consortium. Igitur consilium nostrum accipe, et monita nostra tanquam affectuosi patris amplectere, atque ab omni prauitate mentem, linguam, corpusque refrena, precipue Waldrade pellicis tue et dudum a te repudiate communionem declinans, et eius consortium perpetue obliuioni [252 1Kb] tradens. Excommunicata est enim, et usque ad presentiam nostram ab omni Christianorum contubernio sequestrata, sicut totus iam nouit occidens, et iam iamque [253 1Kb] per missos nostros minime cum plagis ceteris oriens ignorabit. Quamobrem cauendum est,  ne cum ea pari mucrone percellaris sententie, ac pro unius muliercule passione et breuissimi [254 1Kb] temporis desiderio, uinctus et obligatus ad sulphureos fetores et ad perhenne traharis exitium. »Et paucis interpositis epistolam sic concludit: [255 1Kb] « Hec autem nos tibi nunc scripsisse, et quasi inter nos et te nostra uerba excessus tuos corripientia discurrisse sufficiat; ceterum precaue, ne quando nobis [256 1Kb] secundum Domini preceptum [257 1Kb] duos aut tres testes adhibeamus, immo uero ne hoc ecclesie sancte dicamus, et, quod non optamus, de cetero fias sicut ethnicus et publicanus.«

Ecce ex multis pauca notare curauimus, ut sic nescientibus ex parte fierent cognita, ut tamen scientibus non per omnia essent onerosa. Qualem [258 1Kb] uero  exitum huius pestiferi morbi pernicies attulerit apostolico renuens mederi antidoto, quantaque [259 1Kb] regni dispendia ex hac mortifera contagione, sicut supradictus  sanctissimus papa [260 1Kb] Spiritu sancto afflatus predixerat, illata sint, in subsequentibus [261 1Kb] suo in loco demonstrabitur [262 1Kb] .

Circa  hec tempora Hludowicus rex fratris sui [263 1Kb] Caroli regnum cum exercitu ingressus est, gestiens occidentalia regna suo subiugare dominatui, fratrisque preripere [264 1Kb] debitam portionem, que ei sorte ac funiculo hereditatis competenter acciderat, oblitus germanitatis ac consanguinitatis federa, oblitus pacti, quod iam dudum mutua conuentione pepigerant [265 1Kb] , immemor etiam sacramentorum, quibus se cum magnis execrationibus coram Deo obligauerat. Prebuerant [266 1Kb] ad hoc facinus peragendum talia [267 1Kb] occasionum [268 1Kb] incitamenta fomitem. Carolus, ut [269 1Kb] premisimus, quosdam ex nobilioribus regni aut publice  adiudicatos gladio percussit, aut dolo deceptos [270 1Kb] perdidit. Ceteri formidantes ne similia paterentur, Hludowicum regem trans Rhenum commorantem sollicitant, eiusque [271 1Kb] animum ad obtinendum fratris regnum illiciunt, promittentes semetipsos una cum regno eius ditioni tradituros [272 1Kb] . Hac persuasione, ut animi regum auidi et semper inexplebiles sunt, facile in spem introductus, cum ualida manu, ut diximus, terminos regni intrauit. Carolus, sentiens uires [273 1Kb] regni a se defecisse, in ultimis finibus Aquitanie fuge latibulum [274 1Kb] quesiuit. Hludowicus, ut ceperat, regnum obtinuit, ac usque Senonis ciuitatem [275 1Kb] peruenit. Dimisso uero exercitu in Germaniam ad propria redire, cum optimatibus regni cepit negotia disponere; sed subito fortuna mutatur. Nam  principes qui eum in regnum introduxerant, uidentes quod [276 1Kb] longe aliter incederet erga eos [277 1Kb] , quam existimauerant, penitudine tacti ad Carolum reuertuntur. Carolus ex desperatis rebus uires se recepisse congaudens, contractis undique copiis, fratrem bello aggredi tentat. Ille intuens, et a suis quos secum adduxerat, et ab his quos ibi acquisisse uisus fuerat, se esse destitutum, maturius fugam arripuit, et cum debita confusione fines regni [278 1Kb] excessit.

Hac tempestate Hucbertus [279 1Kb] abba, frater Thietbirge regine, contra Hlotharium regem rebellare exorsus est; collecta quippe predonum ualida manu, rapinas cepit exercere, interfectisque aut fugatis Hlotharii fidelibus, qui finitima possidebant loca, agros uillasque eorum sue factionis sectatoribus distribuit.  Ad huiuscemodi temeritatem comprimendam Hlotharius rex semel, iterum atque tertio exercitum produxit, frequenter etiam cum ducibus armatorum  multitudinem direxit; sed minime hanc presumptionem extinguere potuit, quia loca inaccessibilia inter [280 1Kb] Iurum [281 1Kb] et Alpes Penninas [282 1Kb] seditiosis munitissimum prebebant receptaculum, et regi exercituique eius, propter concaua uallium et prerupta montium, artissima [283 1Kb] itinera et difficilem [284 1Kb] ingressum [285 1Kb] . Attamen idem acephala  Hucbertus nouissime a Conrado [286 1Kb] comite peremptus est iuxta castrum, quod Urba  dicitur.

Anno Dominice incarnationis 866 [287 1Kb]  . Herispoius [288 1Kb] , rex Brittonum, a suis interficitur, et Salomon dux in loco eius subrogatur. Erat enim isdem uir [289 1Kb] strenuus et bellicosus, et tam forma quam animo ad regni gubernacula coaptatus  . Carolus tertio super Brittones cum exercitu irruere disponit,  sed cum ad terminos gentis appropinquasset, audito quod ad resistendum totis uiribus parati essent, subito mutata uoluntate, magis elegit pacem suscipere quam bellum inferre; facta itaque pactione cum Salomone, quam dudum cum Herispoio fecerat, discessit [290 1Kb] .


DCCCLXuII.

Anno Dominice incarnationis 867 Nordmanni  oram [291 1Kb] Ligeris fluminis occupantes, Namnetensem [292 1Kb] , Andegauensem, Pictauensem atque Turonicam prouinciam iterato crudeliter depopulari ceperunt; contra quos Ruotbertus [293 1Kb] qui marcam [294 1Kb] tenebat, et Ramnulfus [295 1Kb] dux Aquitanie, collecta multitudine aciem dirigunt. Illi sentientes se ab exercitu [296 1Kb] insequi, cum summa acceleratione ad classem repedare  contendunt; sed cum appropinquare insequentium multitudinem cernerent, cognoscentes se effugere non posse, quandam uillam ingrediuntur, ubi se, quantum hora permisit, communiunt. Erat autem in eadem uilla basilica pergrandis ex lapide constructa, in qua maxima pars Nordmannorum introiuit cum duce eorum nomine Hastingo. Ruotbertus et Ramnulfus cum sociis super eos irruunt [297 1Kb] , quoscumque extra basilicam reppererunt [298 1Kb] , absque mora trucidant. Ad ecclesiam [uero 7-12] peruenientes, cum uidissent locum munitum, et animaduertissent  non modicam turbam paganorum intrinsecus latitantem, parumper deliberantes, castra in circuitu statuunt, tentoria figunt, ut in crastinum, exstructis aggeribus applicatisque machinis, hostes totis uiribus expugnarent; declinabat quippe iam sol ad occasum. Ruotbertus [quoque 7, 9-12] nimio calore exestuans, galeam et loricam deposuit, ut aura collecta paulisper refrigeraretur [299 1Kb] , cumque unusquisque in positione castrorum intenderet, repente Nordmanni a munitione exiliunt, et cum ingenti clamore super Ruotbertum ac socios [300 1Kb] impetum faciunt. [301 1Kb] Sed quamuis repentini et subitanei casus etiam fortissimos uiros in bello conturbare soleant, tamen arma quam citius [302 1Kb] corripiunt, hostes uiriliter excipiunt, et cedentes in basilicam redire compellunt.  Ruotbertus absque galea et lorica accurrens, cum incautius dimicaret, et inimicos ultro [303 1Kb] insequeretur, interfectus est in introitu ipsius ecclesie; eius corpus iam exanime Nordmanni, intrinsecus trahunt. Porro Ramnulfus, cum eminus stans euentum rei specularetur, a quodam Nordmanno per fenestram basilice sagitte ictu grauiter uulneratus est, et a suis ex certamine eductus [304 1Kb] , uix triduo superuixit. Tali infelici infortunio pugna commissa est et [305 1Kb] finita; exercitus amisso capite errore [306 1Kb] pariter ac merore repletus, soluit eadem hora obsidionem, et ad propria reuertitur; Nordmanni ouantes ad classem dirigunt gressum [307 1Kb] .

 Non multo [308 1Kb] post interiecto tempore Hugo [309 1Kb] abba in locum Ruotberti substitutus est, uir strenuus,  humilis, iustus, pacificus, et omni morum honestate fundatus; si quidem Odo [310 1Kb] et Ruotbertus, filii Ruotberti, adhuc paruuli erant, quando pater extinctus est, et idcirco non est illis ducatus commissus.

Per idem [311 1Kb] tempus gens Sarracenorum in Beneuento [312 1Kb] ex Africa ueniens, uniuersam pene regionem illam inuaserunt, cedibus, rapinis ac incendiis omnia depopulantes. Contra  quos Hludowicus imperator exercitum contrahit, et ueritus ne forte aduersus innumerabilem hostium multitudinem uires  regni non sufficerent, ad Hlotharium [313 1Kb] fratrem in Gallias legatos mittit, omnino exposcens, ut ad prefate nequissime gentis uires extenuandas audaciamque refrenandam sibi cum Dei auxilio, uirtute quoque Francorum, opitularetur. Qui nichil cunctatus, exercitum cum ingenti industria undequaque contrahit, fratrique quanta potuit celeritate in adiutorium uenit. Ubi plurima bella gesta sunt, non solum fortiter, sed etiam feliciter, Deo opem ferente, inter hec exercitus Hlotharii graui peste fatigatur; ex  insueto quippe calore et intemperie eris dissolutus, dysenterie uel lienterie [314 1Kb] morbo corripitur, ex qua plaga innumerabilis multitudo extincta est; plurimi etiam aranearum [315 1Kb] morsibus perierunt, ut iam tunc daretur intelligi, quod propter duritiam  [cordis 8---12] et cor impenitens Deus non solum Hlothario, uerum etiam omni regno eius aduersaretur. Reuertitur itaque in Franciam non sine graui, ut dictum est, dispendio suorum.


DCCCLXuIII.

Anno Dominice incarnationis 868 Nicolaus, sanctissimus et beatissimus papa, post multos pro Christo labores et post multa [316 1Kb] pro sancte ecclesie in uiolabili statu certamina, migrauit  ad celestia regna, recepturus pro administrata fideliter sibi credita dispensatione a largissimo Domino immarcescibilem glorie coronam: de cuius Deo placitis actibus plura poterant dici relatu digna, nisi breuitati studentes, causas rerum magis summatim notare quam explanare [317 1Kb] proposuissemus. Denique post beatum Gregorium  usque in presens nullus presul in Romana urbe pontificali honore sublimatus illi uidetur equiparandus. Regibus ac tyrannis imperauit, eisque ac si dominus orbis terrarum auctoritate prefuit; episcopis et sacerdotibus religiosis ac Domini mandata obseruantibus humilis, blandus, pius [318 1Kb] , mansuetus apparuit, irreligiosis et a recto tramite exorbitantibus terribilis atque austeritate plenus extitit, ut merito credatur alter Helias, Deo suscitante, nostris in temporibus exsurrexisse [319 1Kb] , et si non corpore, tamen spiritu et uirtute [320 1Kb] .

Huic sanctissime memorie uiro Adrianus in pontificatu successit. Quod cum Hlotharius rex certa relatione [321 1Kb] comperisset, ei talia scripta direxit:  »Infausta relatio et inambigua [322 1Kb] hactenus manens, ut ita dicamus, acriter nostre serenitatis transuerberauit aures, intimando quod beate recordationis  domnus Nicolaus ab hac lachrymarum ualle uocante Christo decesserit, cum sanctis ut credimus inestimabiliter coronandus. Nec differt, ut omnis christiana religio de tanto pontifice doleat, et [323 1Kb] omnis ordo ecclesiasticus [324 1Kb] de prudentissimo papa ingemiscat; reuera nos potius deflemus, qui causas nostre calumnie et fraudulentas emulorum nostrorum querimonias tam benigno patri equitatis ac iustitie lance ponderandas ac determinandas [325 1Kb] ad tempus et in parte commisimus; sed, quod lugubriter [326 1Kb] replicamus, plus apud sanctitatem illius ualuere nostrorum [327 1Kb] inimicorum insidie et simulate deceptiones, quam nostra simplex et pura defensio. Nos enim litteris et uerbis indesinenter proclamantes et diuersis legationibus eadem repetentes,  humiliter postulauimus, ut nos et accusatores nostri iuxta diuinas et humanas leges sui pontificii [328 1Kb] audientiam mereremur, ut ratio docet, nostram presentiam exhibendo: sed semper repulsi sumus.« Et [329 1Kb] post pauca: »Sed quia Deus omnipotens, princeps pastorum, in illa sancta sede uestri pontificatus apicem sublimauit, si tempus arriserit [330 1Kb] , uestrum multipliciter desideramus conspectum, et uestris [331 1Kb] Deo dignis animari colloquiis, ac melliflua benedictione potiri [332 1Kb] .« Et in fine ipsius epistole: »Interea modis omnibus obsecramus, ut de uestra optabili prosperitate litteris uestris celsitudinem nostram certam reddentes, care filiationis munus nobis impartiri [333-334 1Kb] dignemini.«

Ad hec supradictus papa rescripsit, sedem sancti  Petri semper paratam esse dignam satisfactionem suscipere [335 1Kb] , nec quod diuine humaneque leges iuste decernunt, unquam repulisse; itaque si se immunem ab obiectis sciret, cum omni fiducia sedem apostolicam oporteret adire, ut expetitam benedictionem perciperet; si autem culpam recognosceret, nichilominus absque hesitatione uenire festinaret, condigna penitentie remedia suscepturus.

His temporibus  gens uulgarum [336 1Kb] ferocissima ac bellicosa, relictis idolis abrenuntiatisque gentilium superstitionibus, in Christum ex permaxima [337 1Kb] parte credidit, et abluta salutari baptismatis unda, in religionem christianam transiit. Directi sunt autem a sede apostolica in eandem gentem sacerdotes  ac uiri religiosi  , qui populum adhuc rudem diuinis informarent preceptis, et incultam barbariem sacris dogmatibus excolentes, Christo gratum habitaculum  prepararent. Ut huius uere sancte deuotionis opus prosperum obtineret effectum. Hludowicus, christianissimus rex, qui Germanis imperabat, non mediocre prebuit supplementum [338 1Kb] . Ferunt autem de huius gentis rege, quod a tanta [339 1Kb] perfectione post perceptam baptismi gratiam ceperit, ut diebus ornamentis regiis indutus coram populo procederet, noctibus uero sacco uestitus [340 1Kb] latenter ecclesiam intrans, super pauimentum ipsius basilice, substrato tantum sibi cilicio, prostratus in oratione iaceret. Non post multum tempus diuina inspiratione commonitus [341 1Kb] regnum terrenum dimisit, ut in celis eternaliter regnaret cum Christo; et ordinato in suo loco in [342 1Kb] regem [343 1Kb] filio suo maiore [344 1Kb] natu, comam capitis deposuit, habituque sancte conuersationis  suscepto, monachus  effectus est, eleemosynis, uigiliis et orationibus die noctuque intentus. Interea filius eius quem regem constituerat, longe a paterna intentione et operatione recedens, predas cepit exercere, ebrietatibus, comessationibus et libidinibus uacare, et omni conamine ad gentilitatis ritum populum nouiter baptizatum reuocare; quod cum pater audisset, nimio zelo accensus, sacrum habitum deposuit, et militie cingulum resumpsit, et cultu regio indutus, adsociatis sibi Deum timentibus, filium persecutus est: quem mox absque difficultate cepit, oculosque eius effodit [345 1Kb] , et in carcerem misit; deinde conuocato omni regno suo, filium iuniorem regem constituit, interminatus coram omnibus similia fore passurum, si in aliquo a recta christianitate  deuiaret. His ita patratis, deposito cingulo et resumpto sancte religionis habitu, monasterium ingressus [346 1Kb] , in sancta conuersatione reliquum uite presentis [347 1Kb] tempus duxit [348 1Kb] .


DCCCLXIX.

Anno Dominice incarnationis 869 Hlotharius Romam [349 1Kb] profectus est, quo cum peruenisset, ab Adriano pontifice honorifice susceptus est. Qui ab eodem presule sciscitatus, si monita pii patris domni Nicolai cum omni uigilantia hactenus obseruata [350 1Kb] haberet et prestitum iusiurandum inuiolato federe custoditum [351 1Kb] , ab illo deceptus qui in ueritate non stetit, qui non solum mendax est, sed etiam pater omnis mendacii, respondit se ita omnia obseruasse, ac si diuinitus sibi essent imperata. Cumque proceres  et optimates qui cum eo uenerant, eadem testificarentur,  nec ulla opposita persona inueniretur, que aduersus regiam auctoritatem legitimum auderet controuersie inire certamen, uniuersalis papa talia prosequitur: »Si uestre testificationis uerbis ueritas suffragatur, cum omni alacritate mentis omnipotenti Deo multiplices gratiarum actiones referimus. Restat ergo, fili karissime, ut ad confessionem sancti Petri accedas, ubi Deo propitio salutarem hostiam pro tua non tantum [352 1Kb] corporis quam anime incolumitate immolabimus, ex qua te nobiscum participare oportet, ut per hanc participationem membris Christi, unde abscisus uidebaris [353 1Kb] , merearis incorporari.« Finita igitur missarum sollempnia [354 1Kb] , inuitat summus pontifex eundem regem ad mensam Christi; acceptoque in manibus corpore et sanguine  Domini, ita eum alloquitur: »Si innoxium te recognoscis a prohibito atque interdicto tibi a domno [355 1Kb] Nicolao adulterii scelere, et hoc fixa mente statutum habes, ut nunquam diebus uite tue Waldrade, pellicis tue, dudum a te repudiate, miscearis nefario concubitu, fiducialiter accede, et sacramentum salutis eterne tibi ad remissionem peccatorum profuturum percipe: si autem tua conscientia te accusat et letali [356 1Kb] uulnere sauciatum proclamat, aut iterum redire mente disponis in mechie uolutabro [357 1Kb] , nequaquam sumere presumas, ne forte ad iudicium et condemnationem tibi eueniat [358 1Kb] , quod fidelibus ad remedium preparauit diuina prouidentia.« Qui mente captus, obduratus pariter et obcecatus, absque retractatione communionem corporis  et sanguinis Domini [359 1Kb] de manu pontificis sumpsit, non expauescens illam sententiam que dicit: Horribile est [360 1Kb] incidere in manus Dei uiuentis. Qui enim manducat et bibit indigne, iudicium sibi manducat et bibit. Deinde conuersus idem presul [361 1Kb] ad sequaces ac fautores regis, unicuique communionem obtulit in hec uerba: »Si domino ac regi tuo Hlothario in obiecto adulterii crimine fauorem [362 1Kb] non prestitisti, neque consensum prebuisti, et Waldrade et aliis ab hac sede apostolica excommunicatis non communicasti, corpus et sanguis Domini nostri Iesu Christi prosit tibi in uitam eternam!« Igitur quisquis in his se lesum sciens ausu temerario communionem sub tali contestatione porrectam sumere presumpsit, diuino iudicio percussus, ab  hac luce subtractus est, antequam subsequentis  anni rediret principium; perpauci qui se a communione substraxerunt, uix mortis periculum euaserunt [363 1Kb] .

Porro Hlotharius Roma egressus, morbo corripitur, et Placentia ciuitate [364 1Kb] perueniens, diem clausit extremum 6 Idus August. Tanta autem strages in prefati regis populo facta est, ut non peste perisse, sed hostili gladio corruisse uirtus ac nobilitas totius regni uideretur, que eo tempore tante fecunditatis erat, ut in modum densarum segetum pullulans, ueluti quodam examine [365 1Kb] imperii fines [366 1Kb] repleuerit.

Carolus [367 1Kb] , certa relatione comperiens Hlotharium regem obisse, mox regnum illius occupare [368 1Kb] nititur, Mettisque [369 1Kb] perueniens, ad Aduentio, prefate  urbis episcopo, et nonnullis [370 1Kb] aliis primoribus fauorabiliter exceptus, in regnum sublimatur [371 1Kb] , indeque digrediens, Aquisgrani palatium ingressus est, eo quod sedes regni [372 1Kb] esse uideretur. Ubi multo plures ad eum confluxerunt [373 1Kb] .

Carebat autem ea tempestate urbs Treuirorum et Colonia Agrippinensis pontificibus; siquidem, ut premisimus, amborum presules in Italia ab hac luce subtracti sunt. Inito autem rex cum optimatibus consilio, Bertulfum, nepotem [374 1Kb] supradicti Aduentii episcopi, ecclesie Treuirorum prefecit. Actum [375 1Kb] est autem, ut iste uir episcopalem obtineret dignitatem, interuentu et ope predicti Aduentii, qui eo tempore [376 1Kb] plurimum apud regem poterat [377 1Kb] , eo quod illi assentando in adipiscendis regni negotiis  ambitiosius faueret.

Porro Colonie Agrippine rex Hilduinum [378 1Kb] abbatem preponere [379 1Kb] tentauit in pontificali cathedra, fecitque a Francone [380 1Kb] , episcopo Tungrensis [381 1Kb] dioceseos, in Aquis palatio presbyterum ordinari ad titulum sancti Petri predicte metropolis.

Dum hec in regno Hlotharii aguntur, Hludowicus rex infirmitate detentus, in Baioariorum finibus lecto decumbebat. Audiens itaque a fratre sepedictum regnum taliter inuasum, egre tulit, et cum omni festinatione legatos direxit, qui eum obnixe rogarent, ut ab hac temeraria inuasione cessaret, nec solus [382 1Kb] indebita presumptione usurparet, quod utrisque hereditario iure equaliter competebat; regno [383 1Kb]  decederet [384 1Kb] , quousque Deo pristinam sospitatem [385 1Kb]  reddente, uenire posset, ut pariter colloquerentur, et de eiusdem regni statu [386 1Kb] . quod iustitie et equitatis iura dictabant, pari uoluntate decernerent. His cum tali mandato premissis, interim Liudbertum [387 1Kb] , archiepiscopum Magontiace [388 1Kb] urbis, occulte Coloniam dirigit, hortaturque, ut omni arte satageret ordinationem Hilduini preuenire, et ex ipsius ciuitatis clero episcopum consecrare studeret [389 1Kb] per electionem ciuium. Qui, assumptis secum aliis episcopis, recto itinere Diuza [390 1Kb] castrum peruenit, et formidans ne forte insidie sibi a Caroli fautoribus molirentur [391 1Kb] , nequaquam Rhenum transiit, sed destinatis missis, mandauit ut honestiores ex clero et nobiliores ex populo sibi ad idem castrum occurrerent. Illis iussa complentibus, episcopus ex parte  regis eos alloquitur, ut sibi consulerent, et quam citius ex proprio grege [392 1Kb] presulem eligerent; se ad hoc destinatum esse, ut quemcumque communi consilio preficiendum decernerent, statim consecraret. Ad hec illi respondent, Hilduino episcopatum [393 1Kb] esse datum, iamque presbyterum ad ipsam sedem ordinatum, omnesque pene manibus datis eius dominationem susceptam haberent, nulla ratio permitteret [394 1Kb] ut alium eligerent. Quibus ille econtra: Si electionem uobis [395 1Kb] a rege concessam despicitis, in arbitrio et potestate regis est, quem uobis uelit dare episcopum [396 1Kb] ; tamen pro certo scitote, quod ante triduum alium quam Hilduinum habebitis [397 1Kb] episcopum. His auditis unaminiter elegerunt Willibertum, uenerabilem uirum, quem nimium renuentem ac refugientem  ordinauit  predictus [398 1Kb] antistes, cum aliis consacerdotibus, et cum omni clero et populo Rheni fluenta transfretauit, et eum honorifice in sede [399 1Kb] pontificali imposuit, omnibusque rite peractis, sub [400 1Kb] omni [401 1Kb] celeritate recessit. Carolus comperta ordinatione nimio furore accenditur, ac mox Coloniam proficiscitur; quippe dum hec agerentur a missis Hludowici, Hilduinus apud Aquis [402 1Kb] palatium in regio [403 1Kb] obsequio morabatur. Willibertus episcopus et omnes qui in eius ordinatione [404 1Kb] consenserant, Rhenum transeuntes seuitiam regis declinauerunt. Rex cum neminem reperisset, in quem suas iniurias ultum ire posset [405 1Kb] , uia qua uenerat regressus est. Interea iterum legati a Hludowico  mittuntur, orantes ut a regno discederet; sed cum  minime acquiesceret, nouissime Liudbertum archiepiscopum et Altfridum [406 1Kb] episcopum  de Saxonia [407 1Kb] , prudentissimum uirum, Hludowicus legatos dirigit, mandans ut unum e duobus eligeret, aut cito a regno recederet [408 1Kb] , aut sibi cum fratre pugnandum foret. Qui eum tanta ingenii arte tantaque constantia aggrediuntur, ut absque dilatione recederet, et in proprio regno se reciperet. Post hec supradicti reges conuentum celebrare disponunt, in loco qui dicitur Marsana  , iuxta Mosam.


DCCCLXX.

Anno Dominice incarnationis 870 [409 1Kb] Hludowicus et Carolus una cum optimatibus et proceribus suis ad Marsanam uenientes, regnum quondam Hlotharii equis partibus inter se [410 1Kb] diuiserunt. Qualiter [411 1Kb]  autem hec diuisio [412 1Kb] facta sit, quia omnibus pene notum est [413 1Kb] , superuacuum diximus adnotare.

Carolus, conuentu absoluto, ad Heristellium [414 1Kb] perrexit, quia ei idem [415 1Kb] palatium in parte acciderat; Hludowicus uero ad Aquis [416 1Kb] palatium rediit, ubi duobus fere mensibus lecto decubuit, aduersa ualitudine preuentus.

Denique cum a partibus orientis ueniens Ribuariorum terminos intrasset, in quandam regiam uillam, nomine Flameresheim [417 1Kb]  , ad hospitium diuertit, cumque solarium domus conscendisset stipatus obsequentium multitudine, repente ipsum solarium, quod nimia uetustate erat [418 1Kb] putredine resolutum, trabibus fractis corruit, et inter ruinas eius rex grauiter attritus est, ita ut due coste eius a sua  compage [419 1Kb] disiungerentur. Et cum omnes accurissent, eumque perisse arbitrarentur, ipse a loco in quo ceciderat surgens, suis se representauit, asserens se nichil mali passum, et ultra quam credi potest dissimulato [420 1Kb] languore, sequenti die contra fratrem ad Marsana [421 1Kb] proficiscitur. Tanta huius principis duritia, tanta animositas fuit, ut cum etiam fragor fractarum costarum adinuicem collidentium a nonnullis audiretur, nemo tamen propterea audierit [422 1Kb] eum suspirium trahentem uel gemitum emittentem.

 Per idem tempus [423 1Kb] :  Carolus Carolomannum, filium suum, oculis priuauit. Siquidem predictus rex ex Hirmindrude [424 1Kb] regina tres filios susceperat, Carolum scilicet, Carolomannum et Hludowicum; sed duo ex his infeliciter perierunt; nempe Carolus leuitate iuuenili ductus, temptare [425 1Kb] uolens Albuini, fratris [426 1Kb] Biuini [427 1Kb] et Bettonis audaciam ac sepe laudatam constantiam, alium se esse simulans, cum ex uenatione uespertinis horis idem Albuinus quadam die reuerteretur, super eum solus impetum fecit, ueluti equum in quo sedebat [428 1Kb] uiolenter ablaturus. Ille nichil minus existimans quam filium regis, euaginato gladio ex aduerso eum in capite percussit, moxque terre prostrauit, deinde multis uulneribus confossum semiuiuum reliquit, arma pariter et caballum  secum [429 1Kb] auferens; debilitatis [430 1Kb] ergo membris, ac uultu deformatus, pauco tempore superuixit. Albuinus, cognito quod filius regis [431 1Kb] esset, in quem talia exercuerat, celeriter aufugit mortisque [432 1Kb] periculum declinauit [433 1Kb] .

Porro Carolomannus cum adhuc esset puerulus, iussu patris attonsus, clericus effectus est, dehinc [434 1Kb] procedente tempore ad diaconatus officium, quamuis inuitus atque coactus, in presentia genitoris ordinatus est, legitque publice euangelium, et pontifici missam celebranti iuxta morem ministrauit. Post hec per apostasiam recedens ab ecclesiastica religione, abiciens ac spernens [435 1Kb] negligenter gratiam que ei data erat per impositionem manus, alter Iulianus efficitur. Collecta quippe predonum non modica turba,  ecclesias Dei cepit deuastare, ea que pacis sunt impugnare, cuncta diripere, et inaudita mala perpetrare; pro quibus cum crebro a patre correptus fuisset, nec tamen ullatenus a cepta prauitate [436 1Kb] cessaret, nouissime ex precepto patris ei oculi eruuntur [437 1Kb] , ut supra meminimus; iusto Dei iudicio lucem exteriorem amittens, qui interiorem, que Christus est, a suo pectore effugauerat, in tenebras exteriores missus, qui interioribus sua sponte se tradiderat [438 1Kb] . Orbatus [439 1Kb] itaque Hludowicum auunculum [patruum 4, 7-12] suum adiit, miseriarum [440 1Kb]  et calamitatum [441 1Kb] suarum erumnas apud eum lugubriter deplorans [442 1Kb] ; ille miseratione motus, Absternacum [443 1Kb]  monasterium sancti Willibrordi [444 1Kb] , ei ad subsidium uite presentis concessit, ubi non multo post tempore mortuus est et sepultus [445 1Kb] .


DCCCLXXI.

Anno Dominice incarnationis 871 Adrianus  papa migrauit ad Dominum, et Iohannes summi pontificii culmen [446 1Kb] adeptus est.

His diebus Adalgisus, dux Beneuentanus, Grecorum persuasionibus corruptus, aduersus Hludowicum imperatorem manum leuauit. Etenim eius hortatu plurime ciuitates prouinciarum Samnii, Campanie et Lucanie a Hludowico recedentes, Grecorum dominationi se subdiderunt. Quibus cognitis, imperator  in prouincia Samnitica [447 1Kb] exercitum transfert, petiturus harum prouinciarum caput Beneuentum [448 1Kb] , ditissimam et opulentissimam ciuitatem. Adalgisus aduentare exercitum sentiens, timore perterritus ad callida argumenta conuertitur, et Beneuento egressus imperatori ultro se offert, paratum se esse et semper fuisse ad eius obsequium profitetur, numquam defectoribus se assensum [449 1Kb] prebuisse iuramento confirmat; deinde muneribus regem sibi conciliat, ac mox in pristinam recipitur gratiam. Imperator in Campaniam et Lucaniam ad ciuitates que defecerant copias transponit, quas absque difficultate in deditionem recepit, excepto [450 1Kb] Capuam, que, quia quadro [451 1Kb] lapide erat constructa, audaciam repugnandi ciuibus prebuit. Cingitur [452 1Kb] itaque obsidione, omnisque  aditus intrandi uel exeundi [453 1Kb] penitus intercluditur, regio [454 1Kb] in circuitu uastatur, cuncta hostili rapacitate diripiuntur; nouissime uites, oliueta [455 1Kb] et cetere [456 1Kb] fructifere arbores radicitus exciduntur. Capuani, desperatis rebus, episcopum ciuitatis adeunt, corpus sancti Germani episcopi, cuius animam uenerabilis pater Benedictus in sphera ignea [457 1Kb] ab angelis in celum uiderat deferri [458 1Kb] , in feretro leuant, et sic portis apertis supplices castra imperatoris petunt, orantes eiusdem sancti interuentu sibi ueniam largiri. Augustus, ut totis pietatis uisceribus affluebat, misericordia motus, erratus atque excessus [459 1Kb] benigne indulsit, precepitque exercitui ab excidio retrahere manum [460 1Kb] . Expulsis itaque Grecis, custodes ex numero satellitum in ciuitatibus  quas receperat locat, et sic Beneuentum [461 1Kb] proficiscitur, ubi aliquantisper decreuerat immorari. Exercitus longa ciuitatum obsidione fatigatus, genitale solum cepit suspirare, post emensos labores quietem desiderare [462 1Kb] , coniugum [463 1Kb] ac liberorum dulces amplexus [464 1Kb] ante oculos mentis reducere [465 1Kb] , et hac ex causa paulatim cotidie [466 1Kb] diffluere. Interim Adalgisus [467 1Kb] , ut erat callidus ingenio, imperatorem alloquitur, cur uires suorum, nullis existentibus causis, profligaret, cur agros uillasque sue ditioni subditas hostiliter depopulari permitteret; oporteret, ut et fessis optata quies concederetur [468 1Kb] , et regio que iam pene [469 1Kb] deuastata erat, clementia principis saluaretur. Flexus his suggestionibus, imperator exercitum [470 1Kb] pro maxima parte absoluit et ad propria  redire [471 1Kb] permisit; ipse cum [472 1Kb] paucis in eodem loco remanet, nil aduersi suspicatus [473 1Kb] . Adalgisus regem destitutum suorum uiribus [474 1Kb] cernens, iamdudum conceptam iniquitatem parturit, et cum sue conspirationis sectatoribus [475 1Kb] palatium, in quo imperator meridie quiescebat, occupare nititur. Rex a strepitu et clamore irruentium excitatus, lecto desilit, arma corripit, et cum perpaucis corporis sui custodibus ad ostium domus turbatus repentina irruptione, procedit, aditumque ferro intercludens, hostem a liminibus arcet. Adalgisus sentiens non sine discrimine ostia domus, esse penetranda, ab introitu pedem retrahit, palatiumque flammis iubet exuri. Interea rex dextras [476 1Kb] sibi dari petit, pacemque obnixe deposcit; cui responsum est, non aliter petita impetraturum,  nisi prius iureiurando deuouisset, nunquam se diebus uite sue Beneuenti fines intraturum, neque ex calumnia quam tunc patiebatur, uindictam aliquando exacturum. Allatis itaque sanctorum pignoribus, necessitate constrictus sacramentum quod ab eo exigebatur iurauit, statimque postera die a Beneuento [477 1Kb] exiuit.


DCCCLXXII.

Anno Dominice incarnationis 872 Hlodowicus  imperator Romam uenit, ibique conuentum celebrans, coram summo pontifice multa super Adalgisi tyrannide conquestus est. Tunc [478 1Kb] a senatu Romanorum idem Adalgisus tyrannus atque hostis reipublice declaratur, bellum etiam [479 1Kb] aduersus eum decernitur. Ioannes [480 1Kb] papa imperatorem a iuramento  quo se obligauerat, auctoritate Dei et sancti Petri absoluit, adfirmans nichil sibi [481 1Kb] obesse, quod ob mortis periculum euadendum coactus fecerat, nec sacramentum esse dicendum, quod contra salutem reipublice, quamuis cum multis exsecrationibus, fuerit prolatum [482 1Kb] . His exhortationibus principis animum [483 1Kb] ad rediuiua certamina prouocat. Tamen, ne a suis periurus diceretur, nequaquam ipse contra tyrannum procedit, sed reginam cum exercitu dirigit. Adalgisus, certis [484 1Kb] indiciis colligens, bellum aduersum se summis uiribus [485 1Kb] parari, hostemque se ac tyrannum esse denunciatum, sue nequitie conscius metu percellitur [486 1Kb] , et spem uite in fuga ponens, in Corsicam insulam secessit, ibique ad tempus delituit [487 1Kb] .


 DCCCLXXIII.

Anno Dominice incarnationis [488 1Kb] 873, locustarum inestimabilis multitudo mense Augusto ab oriente ueniens, totam pene peruastauit Galliam. Que maiores erant quam cetere locuste, habebantque [489 1Kb] sena alarum remigia, et, mirum dictu [490 1Kb] , ut castrorum acies distinctis ordinibus per era ferebantur, uel terre incumbentes castra metabantur [491 1Kb] . Duces cum paucis exercitum itinere unius diei preibant, quasi loca apta multitudini prouisuri. Circa horam nonam, ubi duces pridie uenerant, insidebant, nec a loco occupato mouebantur, quousque sol suum representaret ortum; tunc per turmas suas proficiscebantur, ut in paruis animalibus disciplinam militarem cerneres. Segetibus uescebantur, que ab  eis ita depaste sunt, ut ueluti immani tempestate consumpte uiderentur. Spatium diurni itineris quatuor aut quinque milibus [492 1Kb] extendebatur. Peruenerunt autem usque ad mare Britannicum superficiem [493 1Kb] terre cooperientes, in quo [494 1Kb] , Deo uolente, uiolento uentorum flattu [495 1Kb] impulse, atque in profundum absportate dimerse [496 1Kb] sunt. Aestu uero atque refusione oceani reiecte, litora maritima repleuerunt, tantaque congeries facta est, ut ad instar [497 1Kb] montium cumulate coaceruarentur: ex earum fetore ac putredine er corruptus, diram pestem finitimis generauit, ex qua multi perierunt [498 1Kb] .

Per idem tempus Carolus Andegauensem obsidebat urbem. Denique Nordmanni postquam Rodbertum et Ramnulfum, et alios nonnullos [499 1Kb] generose stirpis  uiros, qui patrie terminos armis tuebantur, Deo habitatoribus terre aduersante, occiderunt, cum nemo inueniretur qui eorum uiolentie [500 1Kb] resisteret,  sollicitati [501 1Kb] paucarum ciuitatum uel regionum direptione, ex preda singularum [502 1Kb] , quante opes uniuersarum essent animo prospicientes, Andegauis ciuitatem, ciuibus fuga dilapsis, uacuam reperientes, ingrediuntur; quam cum munitissimam et pro situ loci inexpugnabilem esse uidissent, in letitiam effusi, hanc suis suorumque copiis tutissimum receptaculum aduersus lacessitas bello gentes fore decernunt. Protinus nauibus per Medanam  fluuium deductis muroque applicatis, cum [503 1Kb] mulieribus et paruulis ueluti in ea habitaturi intrant, diruta reparant, fossas uallosque [504 1Kb] renouant, et ex ea prosilientes, repentinis incursionibus [505 1Kb] circumiacentes regiones deuastant. Quod cum Carolo tam perniciosa pestis in uisceribus regni interclusa nunciata esset, ilico ex  omnibus regnis que sue ditioni parebant, ueluti ad commune incendium exstinguendu mexercitum colligit, atque castris in circuitu positis, ciuitatem obsidione cinxit. Et quia Medana fluuius a partibus Brittanie urbis murum adluebat [506 1Kb] , Salomoni regi Brittonum mandat, ut, contractis auxiliis, citius aduentaret, ut communem hostem communibus uiribus expugnarent. Qui, assumptis secum multis Brittonum milibus, super ripam fluminis Medane tentoria figit. [507 1Kb] Igitur ex omnibus partibus urbe obsidione circumdata, multis diebus undique summa uirtute dimicatur, et noua et exquisita machinamentorum genera applicantur, sed conatus regis prosperitatis effectum [508 1Kb] non obtinuit, quia et loci facies non facilem prebebat accessum, et paganorum ualida manus,  quia pro uita res erat, summo resistebat conamine. [509 1Kb] Exercitus [510 1Kb] immense multitudinis cum longe obsidionis tedio, fame et graui pestilentie morbo attereretur, cernentes Brittones urbem inexpugnabilem, conati sunt fluuium a suo alueo deriuare, ut, exsiccato naturali meatu, naues Nordmannorum inuadere possent. [511 1Kb] Ceperunt itaque fossam mire profunditatis ac latitudinis aperire, que res tantum formidinis [512 1Kb] metum Nordmannis ingessit, ut absque dilatione ingentem pecuniam Carolo pollicerentur, si, soluta obsidione, eis ex suo regno liberum preberet egressum. Rex, turpi cupiditate superatus, pecuniam recepit, et ab obsidione [513 1Kb] recedens, hostibus uias [514 1Kb] patefecit. Illi, conscensis nauibus, in Ligerim reuertuntur, et nequaquam, ut spoponderant,  ex regno eius recesserunt; sed in eodem loco manentes, multo peiora et immaniora, quam antea fecerant [515 1Kb] , perpetrarunt [516 1Kb] .


 DCCCLXXIu.

Anno Dominice incarnationis 874, Hludowicus imperator, qui Italie regnum regebat, moritur  . Fuit uero iste princeps pius et misericors, iustitie deditus, simplicitate purus, ecclesiarum Dei [517 1Kb] defensor, orphanorum et pupillorum pater, eleemosynarum largus largitor, seruis Dei humiliter se submittens [518 1Kb] , ut iustitia eius maneret in seculum [519 1Kb] et cornu eius exaltaretur in gloria [520 1Kb] .

Eodem anno Salomon, rex Brittonum, a Pasquitano [521 1Kb] et uurfando [522 1Kb] , ducibus suis, dolo interficitur; post cuius mortem cum hii duo regnum eius inter se diuidere uellent, sed in diuisione dissentirent, eo quod maxima pars Pasquitani partibus faueret, bellum ab utrisque summis uiribus instauratur.  Pasquitanus, quanquam maiore multitudine abundaret, Nordmannorum tamen auxilia pecunia conducit, eaque ad supplementum uirium suo exercitui miscet, et mox contra emulum ad pugnam proficiscitur. uurfandi satellites [523 1Kb] uidentes uires regni ad Pasquitanum concessisse, ceperunt ab eo diffugere, ut uix mille cum eo in acie remanerent, qui et ipsi ceperunt suadere ut secederet [524 1Kb] mortisque periculum declinaret; se cum paucis innumeram multitudinem sustinere non posse. Ad hec ille respondit: Absit, inquit, optimi commilitones, ut hodie faciam quod nunquam feci, scilicet ut inimicis meis terga uertam, et gloria [525 1Kb] nominis nostri infametur. Melius est [526 1Kb] nobiliter mori, quam ignominia uitam seruare; nec diffidendum de uictoria; fortune uires cum hostibus  experiamur. Neque enim salus est in multitudine, sed potius in Deo. Huiuscemodi exhortationibus animatis sociis [527 1Kb] , super triginta et eo amplius, ut ferunt [528 1Kb] , aduersariorum milia irruit [529 1Kb] ; clamor in celum tollitur, pugna summa uirtute conseritur. uurfandus cum suis [530 1Kb] confertissimam [531 1Kb] hostium aciem irrumpit, et ueluti herba pratorum recisa ante acumen falcis cadit, et uberrime segetes, procella tempestatis deseuiente [532 1Kb] , prosternuntur, ita ferro cedit sternitque omnia. Raro in illo [533 1Kb] regno in ullo prelio tantum sanguinis fusum est. Pasquitanus, ut mactari suos more pecudum uidit, cum paucis, quos gladius necdum consumpserat, fugit. Porro Nordmanni, qui in auxilium fuerant conuocati, monasterium sancti Melani [534 1Kb] episcopi ingressi sunt,  ibique se more solito communiunt, et succedente nocte fuga dilapsi, ad naues reuertuntur. Fuit uero  gestum hoc prelium in campis iuxta ciuitatem Redonis [535 1Kb]  . Erat hic uurfandus genere inter suos clarus, sed uirtutum experimentis [536 1Kb] nobilitate clarior, que tanta fuit in illo [537 1Kb] ut animi magnitudine uiriumque gloria inter suos, ut diximus, nulli uideretur [538 1Kb] esse secundus; ad cuius audaciam mentisque constantiam demonstrandam unum e multis ponere placuit. Nam Salomon [539 1Kb] rex cum [540 1Kb] hyemis tempore aliquando contra Nordmannos castra posuisset, ut ab eorum incursione fines regni sui tueretur [541 1Kb] , ibique multis diebus resideret, quadam die cum sermo inter socios teneretur de audacia et duricia Nordmannorum, predictus [542 1Kb] uurfandus se [543 1Kb] ultra uires presumens arroganter iactauit, si rex cum exercitu recederet, se tantummodo  audere cum suis in eodem loco remanere, et tribus diebus post discessum [544 1Kb] regis immorari. Distabant uero castra Brittonum a Nordmannorum classe tantum octo milibus [545 1Kb] . Nuntiata sunt uerba que uurfandus quasi leuiter protulerat, nescio a quo, Hastingo, duci paganorum [546 1Kb] . Non multo post interiecto tempore, datis [547 1Kb] quingentis uaccis, Salomon pacem cum Nordmannis fecit, et acceptis obsidibus cum redire in regnum disponeret, legatus Hastingi eum taliter alloquitur: Nuntiatum est domino meo, te tantum uirum habere, qui se iactet, quod, te recedente, solus [548 1Kb] cum suis hoc in loco audeat remanere. Si ergo tantus est quantus sibi uidetur, incunctanter remaneat, quia dominus meus uult eum uidere, audacisque uiri desiderat notitiam habere. Interrogatus  autem uurfandus a rege, utrum tale aliquid professus esset, respondit se talia dixisse, et hec eadem factis uelle [549 1Kb] probare; protinusque licentiam ibi remanendi petit. Cum a principe obiurgaretur [550 1Kb] , cur tam fatua obstinatione detentus, pro uerbis inaniter in uentum [551 1Kb] prolatis uellet mori suosque morti tradere, nullatenus acquieuit, asserens, nisi remanendi [552 1Kb] licentiam daret, nequaquam illi fidelis in reliquum foret. Sed cum Salomon inreuocabilem [553 1Kb] eius animum perspexisset, dare ei solatium ex suis satellitibus uoluit; quod renuit suscipere, affirmans, si alios quam suos secum haberet, iam non essent uera que spoponderat. Rex cum omnibus copiis in regnum recessit, et uurfandus in eodem loco cum ducentis fere [554 1Kb] uiris remansit, ibique quinque  diebus expectauit. Sexta nocte Hastingus quendam captiuum absoluit a uinculis [555 1Kb] , et eum ad uurfandum  direxit, mandans ut sibi ad uadum cuiusdam torrentis inter tertiam et secundam [556 1Kb] superuenientis diei horam [557 1Kb] occurreret, ut mutuis colloquiis fruerentur. Qui, nichil cunctatus, arma corripere sociis imperat, et ad condictum locum absque mora pergit, prospiciensque uadum torrentis inter suos et aduersarios quasi limitem fore, nullo modo ibi consistere uoluit, sed transuadato gurgite ultro obuiam hostibus procedit. Nordmanni admirantes animositatem et audaciam [558 1Kb] uiri, ab eo declinauerunt, nec eum bello lacessere [559 1Kb] ausi sunt. Ille autem usque [560 1Kb] ad horam sextam [561 1Kb] intrepidus expectans, cum neminem aduerse partis [562 1Kb] uenire cerneret, cum suis ad propria reuersus est. Nec illi animus minus in mortem inuictus quam in hostem fuit. Denique post  peractam uictoriam morbo grauatus [563 1Kb] ad extremum deducitur; cuius inualetudinem [564 1Kb] cum persensisset Pasquitanus, resumptis uiribus fautores eius bello aggreditur [f. ipsius 6 aggredi parat 6-12]. Qui timore perterriti [565 1Kb] ad ducem confugiunt, et cum lachrymis ei minas Pasquitani aperiunt, petentes contra imminens periculum consilium. At ille hortatur ut aduersus hostem audacter [566 1Kb] procedant suum uexillum ferentes, polliceturque uictoriam. Qui cum respondissent, sine eius presentia non audere cum aduersariis congredi, spiritum qui una cum uiribus corporis iam pene effugerat resumens, quia nec pedibus neque [567 1Kb] equo poterat ire, iubet se in lecto portari, et ante aciem inimicorum exponi, et sic subire certamen. Quod cum satellites fecissent [568 1Kb] , mox  hostes in fugam uersi sunt. Patrata uictoria, eum cum reportare uellent domum, inter manus militum spiritum, qui tantummodo in pectore palpitabat, exhalauit. Paucis autem interpositis diebus Pasquitanus et ipse defunctus est. Post horum duorum continuas mortes Iudicheil [569 1Kb] , ex filia Herispoii [570 1Kb] regis natus, et Alanus, frater memorati Pasquitani, Britanniam inter se partiti sunt; inter quos etiam multa iurgia et bella fuerunt. Sed Iudicheile [571 1Kb] in prelio, quod contra Nordmannos magis audacter quam prouide gesserat, interempto, in ditione [572 1Kb] Alani omnis Britannia [573 1Kb] concessit, qui et hanc strenue hactenus gubernat  .

Eodem anno  Carolus Romam perrexit, et datis apostolico Iohanni [574 1Kb] et Romanis magnis muneribus,  imperator creatur.


 DCCCLXXuI.

Anno Dominice incarnationis 876 [575 1Kb] , Hludowicus rex apud Franconofurt palatium diem clausit extremum 5 Kalendas Septembris, sepultusque [576 1Kb] est in monasterio sancti Nazarii, quod Lorasham [577 1Kb] nuncupatur. Fuit autem iste princeps Christianissimus, fide catholicus, non solum secularibus, uerum etiam ecclesiasticis disciplinis sufficienter instructus; que religionis sunt, que pacis, que iustitie, ardentissimus executor [578 1Kb] . Ingenio [579 1Kb] callidissimus, consilio prouidentissimus, in dandis siue subtrahendis publicis dignitatibus discretionis moderamine temperatus: in preliis [580 1Kb] uictoriosissimus, armorum quam conuiuiorum apparatibus studiosior, cui maxime opes erant instrumenta bellica, plus diligens ferri rigorem  quam auri fulgorem. Apud quem nemo inutilis ualuit, in cuius oculis perraro utilis displicuit, quem nemo muneribus [581 1Kb] corrumpere potuit, apud quem nullus, per pecuniam, ecclesiasticam [582 1Kb] siue mundanam dignitatem obtinuit, sed magis ecclesiasticam [583 1Kb] probis moribus et sancta conuersatione, mundanam [584 1Kb] deuoto seruitio et sincera fidelitate. Habuit autem hic gloriosissimus rex, cuius memoria in benedictione est, reginam, nomine Hemmam, sibi in matrimonium [585 1Kb] iunctam, que nobilis [586 1Kb] genere fuit, sed, quod magis laudandum, nobilitate mentis multo prestantior; ex qua tres filios suscepit excellentissime indolis, uidelicet Carlomannum, Hludowicum et Carolum, qui felici sorte post decessum [587 1Kb] patris imperii moderati sunt gubernacula [588 1Kb] .

 Carolus, audito [589 1Kb] quod frater a seculo recessisset, nimia, ut aiunt, exultatione perfusus est, arbitratus portionem regni Hlotharii quam idem frater tenuerat, in suos libitos [590 1Kb] concessuram. Exercitum ergo quanta potuit celeritate adunauit, et cum omnibus uiribus regnum ingressus, ad Aquis palatium uenit; ubi paucis diebus moratus, Coloniam profectus est.

Dum [591 1Kb] hec aguntur in memorato regno, Carlomannus [592 1Kb] , primogenitus Hludowici, Italie fines intrauerat [593 1Kb] , cupiens eam paterno suoque subiugare dominatui. Siquidem Hludowicus imperator iam, ut diximus, ab hac luce subtractus fuerat, et Carolus imperatoris nomen reportans ex Italia recesserat [594 1Kb] Carolus uero, frater eius, in Alamannia morabatur.  Porro Hludowicus, qui ad patris obitum fuerat funerisque  eius obsequia condigno honore celebrauerat, apud Franconofurt, principalem sedem orientalis regni, residebat; cui cum nunciatum esset quod Carolus, auunculus [patruus 3, 4, 8] eius, iam regni paterni terminis occupatis, circa Rheni fluenta [595 1Kb] castra posuisset, nimio furore accenditur, statimque legatos ad eum dirigit, orans ut memor esset germanitatis atque consanguinitatis, memor esset [596 1Kb] nominis domini nostri Iesu Christi, cuius mentionem coram nonnullis testibus facientes ipse et frater, quando regnum inter se diuiserunt, terribili essent alternam pacem adinuicem pacto polliciti, et pertimescens tantum nomen [597 1Kb] in uanum accipere, redderet Domino iuramenta sua, fedus quod ad alterutrum [598 1Kb] pepigerant inuiolabile maneret; parceret gladio, et  numanum fundere sanguinem tam dira cupiditate infectus formidolosius exhorresceret; foret sua sorte contentus, et funiculo hereditatis diuinitus sibi collato pacifice frueretur [599 1Kb] , aliena iura non inuadens, non subtrahens, non perturbans; non esset in tanto uiro uane glorie typhus [600 1Kb] , non supercilii fastus, non alterius usurpandi terminos ambitio; sed iustitia, caritas et concordia regnaret, ac summum pax [601 1Kb] inter illum et nepotes teneret omnino fastigium. Sed huiuscemodi [602 1Kb] monita Carolus spreuit, asserens se cum fratre non cum nepotibus pepigisse. Interim Hludowicus exercitum ex Saxonia, Thuringia [603 1Kb] et orientali Francia congregat, et ut in filio non tantum [604 1Kb] paternos uultus, quantum animi subtilitatem artiumque ingenia recognosceres [605 1Kb] ,  castra e regione Colonie contra castra Caroli super ripam fluminis magno apparatu collocat, ipse autem cum omni [606 1Kb] hostili uirtute inter Confluentes et Andrenacum [607 1Kb] Rhenum transit [608 1Kb] . Nec defuit [609 1Kb] , qui ad aures Caroli perferret, nepotem cum omnibus copiis Rhenum transisse. Tunc primum animaduertit Carolus se a castris Hludowici esse illusum. Mouit ergo [610 1Kb] absque mora exercitum, et cum [611 1Kb] quinquaginta et eo amplius, ut ferunt, milibus in pago Meginense non longe ab Andrenaco [612 1Kb]  castello aduersus eum ad pugnam procedit, sed non saluatur rex in multa [613 1Kb] uirtute, fallax  enim equus ad salutem. Siquidem inito certamine Reginarius comes, qui regium uexillum ferebat, primo impetu extinguitur; confertissime acies Hludowici a sociis irrumpuntur, et sicut ignis in stipula [614 1Kb] immissus furit [615 1Kb] et in momento cuncta deuorat, ita uires aduersariorum ferro conterunt [616 1Kb] , terre prosternunt [617 1Kb] . Exercitus Caroli grauiter cesus terga uertit, et Hludowici uictoria fuit. Carolus uidens suos fugere, et ipse fuga uitam seruauit, sero secum reuoluens, quanti discriminis sit, equitatis iura diuinarum humanarumque legum institutionibus roborata immoderate cupiditatis ambitione uiolari [618 1Kb] uelle. Acta est autem hec strages 8 Idus Octobris. Post hec conuenerunt [619 1Kb] tres supradicti fratres in loco qui dicitur Sualifelt [620 1Kb]  , et ibi diuiserunt  paternum regnum. Carlomannus sortitus est Baioariam, Pannoniam et Carnutum [621 1Kb] , quod corrupte Carantanum dicitur, nec non et regna Sclauorum, Behemensium et Marahensium [622 1Kb] ; Hludowicus orientalem Franciam, Thuringiam, Saxoniam, Fresiam [623 1Kb] , et partem regni Hlotharii: porro Carolo Alamannia in partem [624 1Kb] cessit et alique ciuitates ex regno Hlotharii.


DCCCLXXuII.

Anno Dominice incarnationis 877, Carolus senior Romam secundo profectus est, ubi iampridem imperatoris nomen a presule sedis apostolice Iohanne ingenti pretio emerat; regnumque Italie magis in transeundo uidit, quam fruendo potitus est. Ab urbe Roma in Langobardiam [625 1Kb] reuersus, Bosoni [626 1Kb] ,  germano Richildis [627 1Kb] regine, Hirmingardem, filiam Hludowici imperatoris, in matrimonium iungit [628 1Kb] . Dies nuptiarum tanto apparatu tantaque ludorum magnificentia celebratus est, ut huius celebritatis gaudia modum excessisse ferantur. Dedit insuper eidem Bosoni Prouinciam, et corona [629 1Kb] in uertice capitis imposita, eum regem appellari iussit, ut more priscorum imperatorum regibus uideretur dominari [630 1Kb] . Euolutis deinde paucis diebus, Papiam ingreditur; in qua cum in disponendis [631 1Kb] publicarum rerum negotiis animum intenderet, repente [632 1Kb] nuntiatum est ei, Carlomannum cum ingenti armatorum  multitudine Langobardorum terminos [633 1Kb] introiisse. Mox pauore solutus, Ticinum [634 1Kb] , Padumque transit, et summo annisu in Gallias repedare contendit. Sed priusquam Alpium preeminentia iuga angustaque itinera attingeret, egritudine pulsatur; quam protinus mors subsecuta [635 1Kb] finem uite imposuit. Est aut fama, quod a quodam Iudeo, qui uocabatur Sedechias [636 1Kb] , poculum mortis ei propinatum sit, qui ei familiarius adherebat, eo quod in medendis corporum passionibus singularem experientiam habere diceretur; porro hic sycophanta [637 1Kb] erat, et magicis prestigiis incantationibusque mentes hominum deludebat. Obiit uero pridie Nonas Octobris [638 1Kb] . Corpus eius leuatum in [639 1Kb] feretro, a suis extra Italiam deportatur; sed quia fetor intolerabilis ex putredine  cadaueris baiulantes grauabat, compulsi sunt illud terre commendare [640 1Kb] . Post aliquantos annos ossa eius translata sunt, et Parisius in monasterio sancti Dionysii honorifice sepulta. Cui successit in regnum filius Hludowicus.


DCCCLXXuIII.

Anno Dominice incarnationis 878, eclipsis lune magna facta est mense Octobrio, die 15 [641 1Kb] . Item eodem mense eclipsis solis accidit, die 29 [642 1Kb] circa horam nonam.

Paucis interiectis diebus  , Hludowicus rex, filius Caroli, qui Balbus appellabatur, eo quod impeditioris et tardioris esset eloquii, ab hac luce subtractus est. Fuit uero iste princeps uir simplex ac mitis, pacis, iustitie et religionis amator. Habuit autem, cum  adhuc iuuenilis etatis flore polleret, quandam nobilem puellam [643 1Kb] , nomine Ansgard, sibi coniugii federe copulatam, ex qua duos liberos suscepit elegantis forme ac ingentis animi uirtute prestantes: horum unus Hludowicus, alter Carlomannus uocabatur. Sed quia hanc sine genitoris conscientia et uoluntatis consensu suis amplexibus sociauerat, ab ipso patre ei postmodum [644 1Kb] est [645 1Kb] interdicta, et interposito iurisiurandi sacramento, ab eius [646 1Kb] consortio in perpetuum separata. Tradita est autem eidem ab eodem patre Adalheidis [647 1Kb] in matrimonium, quam grauidam ex se reliquit idem rex cum obiret; que tempore pariendi expleto, enixa est puerum, cui nomen aui imposuit, eumque Carolum uocitari fecit.


DCCCLXXIX.

 Anno Dominice incarnationis 879, [648 1Kb] Boso [649 1Kb] de  quo [650 1Kb] paulo superius mentionem fecimus, audita morte Hludowici, a Prouincia egreditur, totamque Burgundiam occupare nititur. Denique nonnullos episcopos partim minis, partim suasionibus, in societatis federa colligit, et Lugdunum ingressus, ab Aureliano, eiusdem urbis metropolita [651 1Kb] , et aliis pontificibus in regem super prefatum Bargundie regnum inungitur, pro nichilo ducens adolescentes filios Hludowici, et uelut degeneres despiciens, eo quod iussu Caroli eorum genitrix spreta atque repudiata fuerit. Que res illi magis [652 1Kb] attulit continuum cladium [653 1Kb] ac periculorum dispendium, quam glorie et dignitatis emolumentum. Siquidem iam dicti adolescentes, Hludowicus et Carlomannus, industria ac studio Hugonis abbatis et aliorum procerum in regnum  sublimati sunt [654 1Kb] , et eundem Bosonem diebus uite sue omni instantia sunt persecuti. Nec solum illi, uerum etiam alii [655 1Kb] reges Francorum per succedentia tempora adeo grauiter nomen eius [656 1Kb] tulerunt atque exosum habuerunt, ut inrecuperabili eius deiectione et mortis exitio non modo principes ac duces, sed etiam eorum satellites, sacramentis et exsecrationibus obligarentur. Fuit autem tam perspicacis ingenii, ut cum a multis, ut [657 1Kb] dictum est, regibus et regnis [658 1Kb] assidue insectatus sit, a nullo tamen aut capi aut circumueniri aliquando potuerit; tante moderationis, ut cum sibi fauentes proscriptionibus damnarentur bonisque omnibus priuarentur, nunquam insidiis suorum militum fuerit petitus neque fraude proditus, cum utrumque hostes sepe tentassent  [659 1Kb] .

Per idem [660 1Kb] tempus Hludowicus qui Austrasiis imperabat, cognita morte equiuoci sui, regnum illius inuadere disposuit [661 1Kb] et transuadata Mosa imperii fines occupauit. Cui occurrerunt [662 1Kb] duo memorati fratres [663 1Kb] cum ualida manu; sed intercurrentibus uicissim legationibus, nequaquam pugna committitur, sed pax roboratur. Adolescentes, quippe ut [664 1Kb] federatus ab eis recederet Hludowicus, portionem regni Hlotharii, quam auus paterque tenuerat, ex integro illi concesserunt, addita insuper Atrabatis abbatia sancti uedasti. Facta itaque pactione datisque sacramentis, cum in regnum idem [665 1Kb] rex reuerteretur  , repente obuiam habuit Nordmannorum innumeram multitudinem,  iuxta Carbonariam [666 1Kb] , in loco qui uocabatur Thimiun  [667 1Kb]  cum ingenti preda ad classem repedantem, cum quibus absque mora conflixit, et Deo propitiante maximam ex eis partem gladio prostrauit. Reliqui fuga [667* 1Kb] dilapsi, in supradictum [668 1Kb] fiscum regium [669 1Kb] se communiunt, ubi Hugo [670 1Kb] , filius regis ex pellice natus, cum incautius [671 1Kb] dimicaret, grauiter uulneratus, ab hostibus rapitur et inter manus aduersariorum animam reddidit [672 1Kb] . Rex existimans, quod adhuc filius uiuus ab inimicis seruaretur, exercitum [673 1Kb] ab impugnationis infestatione iubet cessare, ut quocumque pacto illum incolumem recipere posset. Interea nox superueniens [674 1Kb] , regem cum suis redire ad castra compulit. Nordmanni cadauera suorum flammis exurentes, noctu diffugiunt, et ad classem dirigunt gressum. Rex diluculo consurgens, cum filium extinctum reperisset, nimio dolore afficitur;  corpus eius in loculo compositum [675 1Kb] ad Loresheim [676 1Kb] monasterium imperat deferri, ibique tumulari.


DCCCLXXX.

Anno Dominice incarnationis 880, Carlomannus rex paralysi dissolutus diem clausit extremum uII Nonas Aprilis, sepultusque est cum debito honore in Baoaria [677 1Kb] , in loco qui dicitur Hodingas [678 1Kb]  . Fuit uero iste precellentissimus rex litteris eruditus, Christiane religioni deditus, iustus, pacificus, et omni morum honestate decoratus [679 1Kb] ; pulchritudo eius corporis insignis, uires quoque in homine admirabiles fuere; nec inferior animi magnitudine [680 1Kb] . Plurima quippe [681 1Kb] bella cum patre, pluriora sine  patre, in regnis Sclauorum gessit, semperque uictorie triumphum reportauit; terminos imperii sui ampliando ferro dilatauit; suis mitis, hostibus terribilis apparuit; alloquio blandus, humilitate ornatus, in ordinandis regni negotiis singulari solertia preditus, sic prorsus, ut nichil ei [682 1Kb] deesse regie maiestatis competens [683 1Kb] uideretur.

Huic ex legitimo matrimonio non est nata soboles propter infecunditatem coniugis, sed ex quadam nobili femina filium elegantissime speciei suscepit, quem Arnolfum [684 1Kb] nominari iussit, ob recordationem reuerendissimi Arnolfi, Mettensis ecclesie episcopi, de  cuius sancto germine sua aliorumque regum [685 1Kb] . Francorum prosapia pullulauerat; quod [686 1Kb] non casu accidisse, sed quodam presagio portentoque futurorum actitatum [687 1Kb] uidetur. Siquidem ab illo genealogia [688 1Kb] regum celitus prouisa per interualla temporum secundis incrementorum successibus [689 1Kb] cepit exuberare, quousque in magno Carolo summum imperii fastigium non solum Francorum, uerum etiam diuersarum gentium regnorumque obtineret. Post cuius decessum [690 1Kb] , uariante fortuna, rerum gloria que supra uota fluxerat, eodem quo accesserat modo cepit [691 1Kb] paulatim diffluere, donec deficientibus non modo regnis, sed etiam ipsa regia stirpe partim immatura etate pereunte, partim sterilitate coniugum [692 1Kb] marcescente, hic solus de tam numerosa regum posteritate idoneus inueniretur, qui imperii  Francorum sceptra susciperet; quod in subsequentibus suo in loco [692* 1Kb] lucidius apparebit.

Hludowicus, comperto [693 1Kb] quod frater eius [694 1Kb] obiisset, Baioariam ingressus Reganasburch [695 1Kb] uenit, ubi omnes optimates regni ad eum confluentes, eius ditioni se subdiderunt. Concessit autem idem rex Arnolfo Carantanum [696 1Kb] , quod ei pater iam pridem concesserat, in quo situm est castrum munitissimum, quod Mosaburch [697 1Kb]  nuncupatur, eo quod palude impenetrabili locus uallatus, difficillimum adeuntibus prebeat accessum.


DCCCLXXXI.

Anno Dominice incarnationis 881, Carolus de Alamannia egressus Langobardorum fines occupauit,  ac in paucis diebus totam Italiam in deditionem accepit; et Romam perueniens, a presule apostolice sedis Iohanne, et senatu Romanorum fauorabiliter cum magna gloria imperator creatus est.

Per idem [698 1Kb] tempus Nordmannorum classis Wal [699 1Kb] fluuium ingressa, Niumaga [700 1Kb] palatio regio applicuit, ibique castra posuit. Quod factum cum ad notitiam Hludowici perlatum esset [701 1Kb] , absque dilatione cum exercitu uenit, et munitionem obsidione clausit. Conserto nonnullis diebus certamine, non adeo preualuit, quia palatium ingentis magnitudinis mirique operis hostibus tutissimum prebebat receptaculum.  In qua congressione captus est ab aduersariis [702 1Kb] , Eberhardus [703 1Kb] Saxo [704 1Kb] , filius Meginhardi [705 1Kb] comitis, et captiuus ductus [706 1Kb] ; quem postea [707 1Kb] mater Euesa [708 1Kb] magno pretio dato incolumem recepit. Postremo rex, accepta pollicitatione, quod si ab obsidione cessaret, Nordmanni continuo regno [709 1Kb] eius decederent, cum omnibus copiis recessit. Illo recedente, pagani palatium una cum munitione exurentes flammis [710 1Kb] , nauibus ascensis [711 1Kb] , hostia Rheni repetunt.

Item eodem anno mense Nouembrio duo reges Nordmannorum, Godefridus et Sigifridus [712 1Kb] , cum inestimabili multitudine peditum et equitum consederunt in loco qui dicitur Ahslon [713 1Kb]  , iuxta Mosam [714 1Kb] . Et primo quidem impetu finitima loca depopulantes, Leodium ciuitatem, Traiectum [715 1Kb]  castrum, Tungrensem urbem incendio cremant; secunda incursione Ribuariorum finibus effusi [716 1Kb] , cedibus, rapinis ac incendiis cuncta [717 1Kb] deuastant, Coloniam Agrippinam, Bunnam [718 1Kb]  ciuitates cum adiacentibus castellis, scilicet Tulpiacum [719 1Kb] , Iuliacum [720 1Kb] et Niusa, igne [721 1Kb] comburunt; post hec Aquis palatium [722 1Kb] , Indam, Malmundarias et Stabulaus [723 1Kb] monasteria in fauillam redigunt.


DCCCLXXXII.

Anno Dominice incarnationis 882. Arduennam percurrentes, Prumiam monasterium ingrediuntur ipso die Epiphanie Domini, ubi triduo commorantes, omnem in circuitu regionem depopulati sunt. In quo loco innumera multitudo peditum ex agris et uillis in unum agmen conglobata, eos quasi pugnatura [724 1Kb]  aggreditur. Sed Nordmanni cernentes ignobile uulgus non tantum inerme [725 1Kb] , quantum disciplina militari [726 1Kb] nudatum, super eos cum clamore irruunt, tantaque cede prosternunt, ut bruta animalia, non homines mactari uiderentur. His itaque patratis, onerati preda ad castra redeunt. Illis discedentibus, ignis qui in diuersis habitaculis accensus remanserat, cum nullus esset qui eum extingueret [727 1Kb] , monasterium consumpsit.

Dum hec aguntur, Hludowicus rex morbo grauatus,  apud Franconofurt moritur 13 Kal. Sept.  , sepultusque est iuxta patrem in Lorasham [728 1Kb] cenobio [729 1Kb] . Habuit autem Liutgardam [730 1Kb] reginam in matrimonium copulatam, ex qua filium unicum suscepit, quem nomine suo Hludowicum appellauit. Sed cum [731 1Kb] , ut premisimus, post obitum fratris ad obtinendem regnum eius Baioariam intrasset [732 1Kb] , et Reganesburch moraretur, idem puerulus de fenestra palatii cecidit [733 1Kb] , et confractis ceruicibus statim expirauit; que non tantum inmatura quam inhonesta [734 1Kb] mors [735 1Kb] , non solum regi et regine, uerum etiam omni domui [736 1Kb] regie maximum luctum ingessit. Nordmanni, audita morte regis, nimio exultant tripudio, et iam non de conflictu, sed de preda cogitant. Igitur cum omnibus uiribus a minutione [737 1Kb]  exiliunt [738 1Kb] , et Treuirorum nobilissimam ciuitatem Galliarum  , Nonis Aprilis, die sacratissime Cene Domini occupant, in qua usque sancto die [739 1Kb] Pasche fessa ab itinere corpora recreantes, omne territorium [740 1Kb] urbis circumquaque usque ad solum demoliti sunt; deinde ciuitatem flammis exurentes, Mediomatrico [741 1Kb] dirigunt aciem. Quod cum comperisset [742 1Kb] eiusdem urbis antistes [743 1Kb] Walo, adiuncto sibi Certulfo [744 1Kb] episcopo  et Adalhardo [745 1Kb] comite, ultro illis obuiam ad pugnam procedit. Inito certamine, Nordmanni uictores extiterunt. Isdem Wala [746 1Kb] episcopus in prelio [747 1Kb] cecidit, ceteri fugerunt. Pagani iter quod ceperant deserentes, cum ingenti preda summa celeritate ad classem reuertuntur.

 Ea tempestate Carolus imperator in Italia morabatur, ubi diuersis legationibus Germanie ac Gallie pulsatur, ut ad suscipienda regna sibi hereditario iure competentia festinaret, et periclitanti imperio succurreret, quod, capite amisso, ludibrio hostibus erat. Qui nichil tardatus, cum omnibus copiis in Franciam uenit, et cum Langobardis, Baioariis, Alamannis, Thuringis, Saxonibus, Fresonibus et omnibus regnis sue ditioni subditis, Nordmannos in supradicto loco obsidere exorsus est; sed conatus  eius parum effectum obtinuit, quamquam, ut diximus, ex diuersis regnis et gentibus inestimabilis multitudo in unum confluxisse [748 1Kb] , indignatione celesti super populum Christianam religionem profanantem deseuiente. Nouissime rex Godofridus Nordmannorum ea conditione Christianum se fieri pollicetur, si ei munere regis Fresia [749 1Kb] prouincia concederetur, et Gisla [750 1Kb] , filia Hlotharii, in uxorem daretur. Que ut [751 1Kb] optauerat [752 1Kb] adeptus, baptizatus est, et ex sacro fonte ab imperatore susceptus. Sigifrido et reliquis Nordmannis immensum pondus auri et argenti expositum est, et tali tenore fines regni excedunt.


DCCCLXXXIII.

Anno Dominice incarnationis 883 [753 1Kb] Hludowicus  rex [754 1Kb] , frater Carlomanni, moritur  apud sanctum Dionysium, ibique honorabiliter tumulatur, quem omnes Galliarum populi nimio planctu lamentati sunt. Fuit enim uir [755 1Kb] uirtutis maxime [756 1Kb] , regnumque sibi subditum a paganorum infestatione [757 1Kb] potenter uiriliterque defendit. Inter cetera que strenue gessit, illud precipue prelium commendatur, quod aduersum Nordmannos in loco qui uocatur Sodaltcurt [758 1Kb]  summis uiribus exercuit; in quo certamine, ut ferunt, plusquam octo milia aduersariorum gladio [759 1Kb] prostrauit. Carlomannus frater regnum illius obtinuit. Eodem tempore Bertulfus, Treuirorum episcopus, migrauit ad Dominum uI Idus Februar. [760 1Kb] , cui successit in pontificali cathedra per electionem cleri et totius plebis Ratbodus  [761 1Kb] reuerendissimus antistes, uI Idus Aprilis [762 1Kb] . His etiam diebus Ruodbertus [763 1Kb] presul ab eodem episcopo [764 1Kb] Ratbodo in Mettensi ecclesia consecratur, X Kalendas Maii.

Circa hec tempora Hugo [765 1Kb] , filius Hlotharii, in spem recuperandi paterni regni ab aliquibus discordiarum ac litium sectatoribus introducitur, omnesque qui iustitiam et pacem execrabantur, ad eum confluxerunt, ita ut in paucis [766 1Kb] diebus innumera multitudo predonum eius dominationi se submiserit. [767 1Kb] Inter quos etiam nonnulli ex primoribus regni uana spe seducti, manibus datis accedunt [768 1Kb] , uidelicet Stephanus, Ruodbertus, Wicbertus [769 1Kb] , Thietbaldus comites, Albricus et frater eius [770 1Kb] Stephanus [771 1Kb] , tantaque rapina et uiolentia ab his in regno fit,  ut inter horum et Nordmannorum malitiam nil differret, preter quod a cedibus et incendiis abstinerent. Sic omnipotens Deus iratus regno Hlotharii aduersabatur, et talibus incrementorum cladibus uires eiusdem regni radicitus exterminabat, ut prophetia sanctissimi Nicolai pape simul et [772 1Kb] maledictum quod super idem regnum protulerat, adimpleretur.

Hoc etiam tempore idem Hugo Wicbertum comitem, qui ab ineunte etate sibi fauerat [773 1Kb] , interfecit [774 1Kb] ; paucis dehinc interpositis diebus, Bernarium, nobilem uirum sibique fidelissimum, dolo trucidari [775 1Kb] iussit, pulchritudine illius captus uxoris, quam absque momento sibi in [776 1Kb] matrimonium iungit. uocabatur autem mulier Friderada [777 1Kb] , que antequam  Bernario sociaretur, copulata fuerat Engilrammo [778 1Kb] potenti uiro, ex quo filiam peperit, quam postmodum Richwinus [779 1Kb] comes in coniugium accepit, quam etiam propter stuprum commissum idem comes decollari iussit.


DCCCLXXXIu.

Anno Dominice incarnationis 884 Nordmanni qui ab Ahslon [780 1Kb] recesserant, Somnam fluuium [781 1Kb] intrant, ibique consederunt. Quorum creberrimas incursiones cum Carlomannus sustinere non posset, pecuniam pollicetur, si a regno eius recederent. Mox auide gentis animi ad obtinendam pecuniam exardescunt, et 12 milia pondera argenti puri atque probati exigunt, totidemque annis pacem promittunt. Accepta tam ingenti pecunia, funes a litore soluunt,  naues conscendunt, et marina litora repetunt. Interea Carlomannus uenatum perrexit, ubi et ab [782 1Kb] apro grauiter uulneratus, post modicum uitam cum regno amisit, sepultusque est apud sanctum Dionysium. Aiunt autem quidam, quod a quodam suo satellite improuide arma ferenti [783 1Kb] uulneratus fuerit, et quia non sponte sed inuitus hoc facinus commiserat, iccirco a rege celatum sit [784 1Kb] , ne innoxius morti traderetur.

Nordmanni, cognita morte regis, protinus in regnum reuertuntur. Itaque Hugo abba et ceteri proceres legatos ad eos dirigunt, promissionem et fidem datam uiolatam esse proclamant. Ad hec illi respondent, se cum Carlomanno rege, non cum alio aliquo fedus pepigisse; quisquis ille esset  qui [785 1Kb] in regnum eius succederet, eiusdem numeri et quantitatis pecuniam daret, si quiete ac pacifice imperium tenere uellet. Territi huiuscemodi mandatis, optimates regni ad Carolum imperatorem missos dirigunt, eumque ultro in regnum inuitant, eique aduenienti ad Gundolfi [786 1Kb] uillam obuiam procedunt, et manibus sacramentisque iuxta morem datis, eius ditioni se subiiciunt [787 1Kb] .

Eodem anno Nordmanni qui in Chinheim ex Denemarca [788 1Kb] uenerant, absentiente Godefrido, Rhenum nauigio [789 1Kb] ascendunt, et Diusburch [790 1Kb] oppido occupato, munitionem in eodem loco more solito construunt, et in eo [791 1Kb] tota hieme resident. Contra quos Heinricus dux castra posuit, et nullatenus predas agere permisit. Redeunte  uernali tempore, castris exustis, maritimis locis [792 1Kb] se recipiunt.

[His etiam diebus Nordmanni a Somna [793 1Kb] exeunt, et rursus in regno Hlotharii reuertentes, in loco qui dicitur Louon [794 1Kb]  castrametati sunt in confinio eiusdem regni, et continuis incursionum infestationibus [795 1Kb] utraque regna fatigant: ad quorum malitiam compescendam imperator semel et iterum exercitum misit, sed nichil dignum memoria aduersus tantam uiolentorum [796 1Kb] rapacitatem [797 1Kb] actum est [798 1Kb] .]


DCCCLXXXu.

Anno Dominice incarnationis 885 Hugo rebellare disponens contra imperatorem, legatos ad Godefridum in Fresia [799 1Kb] occulte dirigit, eo quod illi esset  adfinitate coniunctus propter sororem quam in coniugium acceperat, hortaturque ut in patriam mitteret, et auxiliatorum [800 1Kb] ualidam manum undique contraheret, et cum omnibus uiribus sibi opem ferret, quatenus regnum paternum euindicare armis potuisset [801 1Kb] ; et si id eius industria uirtutisque suffragio prosperitatis effectum obtineret, medietatem ipsius regni pro munere pollicetur. His suasionum promissionibus Godefridus ueluti ueneno infectus, occasionis fomitem inquirit, qualiter ac si iusta ratione [802 1Kb] a fidelitate imperatoris se subducere preualeret, statimque Gerolfum [803 1Kb] et Gardolfum, comites  Fresonum, legatos ad Cesarem dirigit, mandatque, si uellet, ut in ea [804 1Kb] quam pollicitus fuerat [805 1Kb] fidelitate perseueraret, finesque regni sibi commissos ab incursione proprie gentis defensaret [806 1Kb] , Confluentes [807 1Kb] Andrenacum et Sincicha [808 1Kb] et nonnullus alios fiscos obsequiis [809 1Kb] imperialibus deditos sibique [810 1Kb] largiretur propter uini affluentiam, que in his locis [811 1Kb] exuberabat [812 1Kb] , eo quod terra quam ex [813 1Kb] munificentia principis possidendam perceperat [814 1Kb] , minime uini ferax esset. Agebat autem hoc ea animi intentione, ut si petita sibi largirentur [815 1Kb] , suos in uisceribus regni immiscere [816 1Kb] posset et uarios euentus speculari; si autem et denegarentur [817 1Kb] , nichilominus offensus in sibi prohibitis [818 1Kb] , quasi iustitia dictante, rationabilius deseuire [819 1Kb] posset  rebellionisque causas [820 1Kb] suscipere. Quorum callida machinamenta et factionum conspirationes cum persensisset imperator, cum Heinrico, uiro prudentissimo, altiori consilio pertractat, quo ingenio hostem quem in regni extremitatibus introduxerat, extinguere posset, et sciens esse loca [821 1Kb] inaccessabilia exercitui propter diuersarum aquarum innumeros decursus et impenetrabiles paludes, magis in arte quam uirtute [822 1Kb] experiri statuit. Legatos igitur responso suspensos absoluit, et ad Godefridum redire permisit, asserens per suos missos de omnibus legationum suarum causis ea responsa redditurum, que sibi et eidem Godefrido essent decentia [823 1Kb] , tantum ut in cepta fidelitate perseueraret. Post hec Heinricum ad eundem uirum mittit; et ut [824 1Kb] fraus  que struebatur occultaretur, cum eo Willibertum, uenerabilem episcopum Colonie Agrippine. Qui  suis satellitibus secreto imperat, ut per Saxoniam properantes, non agmine facto, sed sparsim sibi occurrerent, loco et die quo eis condixit [825 1Kb] ; ipse cum perpaucis Coloniam uenit, et assumpto [826 1Kb] secum [827 1Kb] prefato episcopo, mox in Batuam [828 1Kb] proficiscitur. Godefridus, audito eorum aduentu, illis obuiam procedit ad locum qui dicitur Herispich [829 1Kb]  , in quo Rheni fluenta et Wal uno se alueo resoluunt, et ab inuicem longius recedentes Batuam prouinciam suo gurgite cingunt. Hanc insulam ingredientes  episcopus et comes, multa a Godefrido audiunt, multa ex parte imperatoris respondent, dies ad occasum uergitur, soluto colloquio insula excedunt, hospitia repetunt in crastinum reuersuri. Heinricus episcopum hortatur, ut die subsequenti Gislam [830 1Kb] , uxorem Godefridi, extra insulam euocaret, eamque ad pacis studium prouocare [831 1Kb] satageret, interim ipse cum Godefrido causam Euerhardi [832 1Kb] comitis agitaret, cuius rerum [833 1Kb] possessio ab eo uiolenter diripiebatur. Deinde persuadet eidem Euerhardo, ut de iniustitia quam patiebatur, in medio adsurgens se proclamaret, et cum a ferocis et barbare gentis homine durius et contumeliosius [834 1Kb] uerbum sibi esset prolatum, absque mora euaginato gladio eum summo annisu in capite percuteret [835 1Kb] , antequam a terra  eleuari posset. Quid plura? Ab Euarharde primo percussus, et a satellitibus Heinrici [836 1Kb] confossus Godefridus moritur, omnesque Nordmanni qui in Batua reperti sunt, trucidantur [837 1Kb] . Non multis post interpositis diebus Hugo eiusdem Heinrici consilio ad Gundulfi uillam promissionibus attractus, dolo capitur, et iussu imperatoris ab eodem Heinrico ei oculi eruuntur, omnesque fauentes dehonestantur. Post hec in Alamannia [838 1Kb] in monasterio [839 1Kb] sancti Galli mittitur, inde postea [840 1Kb] in patriam reuocatur; nouissime, temporibus Zuendebolchi [841 1Kb] regis, in Prumia [842 1Kb] monasterio manu mea attonsus est---eram enim tunc temporis in eodem loco Dominici ouilis, quamuis non idoneus, tamen custos---ubi non post multos annos moritur et sepelitur.


DCCCLXXXuI.

 Anno Dominice incarnationis 886, Nordmanni  a Somna [843 1Kb] fluuio exeunt, et rursus in regno Hlotharii reuertentes, in loco qui dicitur Louon [844 1Kb] castra sedesque statuunt, scilicet in confinio utriusque regni, et continuis incursionum infestationibus utraque regna fatigant; ad quorum ingenitam malitiam compescendam, imperator semel et iterum exercitum misit, sed nichil dignum aduersus tantam uiolentorum rapacitatem actum est.

Eodem anno [845 1Kb] Ansbaldus, abba Prumiensis cenobii, summe sanctitatis ac religionis uir, ad celestem  patriam transiit 4 Idus Iulii, cui successit in regiminis loco Farabertus [846 1Kb] . uenerabilis pater 8, Idus Aug.


DCCCLXXXuII.

Anno Dominice incarnationis 887, Nordmanni a Louon recedentes Sequanam ingrediuntur [847 1Kb] , et Parisius applicantes, castra ponunt, et ciuitatem obsidione claudunt; contra quos imperator Heinricum ducem exercitu uernali tempore dirigit, sed minime preualuit. Erant enim, ut ferunt, triginta et eo amplius aduersariorum milia, omnes pene robusti bellatores.

Denuo estiuo tempore, antequam segetes in manipulos redigerentur, idem Heinricus cum exercitibus utriusque regni Parisius [848 1Kb] uenit, et circumstantibus legionibus ipse cum perpaucis [849 1Kb] propius accedens, munitionem circuit, situm loci contemplatur,  aditumque perquirit, quo exercitui cum hostibus minus periculosus [850 1Kb] pateret congressus. Porro Nordmanni audientes appropinquare exercitum, foderant foueas, latitudinis unius pedis et profunditatis trium, in circuitu castrorum, easque quisquiliis et stipula operuerant, semitas tantum discursui necessarias intactas reseruantes; pauci igitur latrunculi qui latitabant in concauis uiarum itineribus, uidentes Heinricum appropinquare, cito [851 1Kb] surgunt a locis in quibus [852 1Kb] delituerant, prouocantque uirum telis, et uoce lacessunt. Ille animi magnitudine indignitatem rei [853 1Kb] non ferens, super eos irruit, et mox in cecis foueis [854 1Kb] equus cui insidebat impegit, et cum ipso [855 1Kb] in terram [856 1Kb] corruit; hostes summa cum festinatione aduolantes [857 1Kb] , antequam a loco eleuaretur, eum terre confodiunt,  et aspiciente uniuerso exercitu, absque mora [858 1Kb] trucidant, arma auferunt, et spolia ex parte diripiunt. Agminibus autem impetum facientibus, uix cadauer exanime eruitur, et a suis usque Suessionis [859 1Kb] deportatum [860 1Kb] , in basilica sancti Medardi sepelitur. Exercitus, amisso duce, ad propria reuertitur.

Eodem tempore Hugo abba, magne potestatis [861 1Kb] uir et [862 1Kb] magne prudentie, Aurelianis moritur, et apud sanctum Germanum Antisiodoro [863 1Kb] tumulatur. Ducatus quem tenuerat et strenue rexerat, Odoni [864 1Kb] filio Rodberti, ab imperatore traditur, qui ea tempestate  Parisiorum comes erat, et cum Gozzilino [865 1Kb] , eiusdem urbis episcopo, contra Nordmannorum assiduam impugnationem ciuitatem totis uiribus tuebatur.

His etiam diebus predictus Gozzilinus episcopus inter ipsas obsidionum pressuras migrauit a seculo, in cuius loco substitutus est ab imperatore [866 1Kb] Haschiricus [867 1Kb] episcopus.

Post hec imperator Galliarum populos perlustrans, Parisius cum immenso exercitu uenit, ibique aduersus hostes castra posuit, sed nil dignum imperatoria maiestate [868 1Kb] in eodem loco gessit [869 1Kb] . Ad extremum, concessis terris et regionibus que ultra Sequanam erant, Nordmannis ad depredandum, eo quod incole illarum sibi obtemperare nollent, recessit, et recto itinere in Alamanniam perrexit  [870 1Kb] . Et primo quidem [871 1Kb] Liudwardum [872 1Kb] , episcopum uercellensem, uirum sibi percharum et in administrandis publicis utilitatibus unicum consiliarium, obiecto adulterii crimine, eo quod regine secretis familiarius quam oportebat immisceretur [873 1Kb] , a suo latere cum dedecore [874 1Kb] repulit; deinde paucis interpositis diebus, coniugem Richardem [875 1Kb] ---sic enim Augusta uocabatur---pro eadem re in concionem uocat, et, mirum dictu [876 1Kb] , publice protestatur, nunquam se carnali coitu cum ea [877 1Kb] miscuisse, cum plus quam decennio legitimi matrimonii federe eius consortio esset sociata. Illa e contra non solum ab eius, sed etiam ab omni uirili commixtione se immunem esse profitetur, et de uirginitatis integritate gloriatur, idque se approbare Dei omnipotentis iudicio,  si marito placeret, aut singulari certamine, aut ignitorum uomerum examine, fiducialiter adfirmat; erat enim religiosa femina. Facto [878 1Kb] dissidio, in monasterio [879 1Kb] quod in proprietate sua construxerat, Deo famulatura recessit.

His ita gestis, imperator corpore et animo cepit egrotare. Mense itaque Nouembrio circa transitum sancti Martini Triburias uenit, ibique conuentum generalem conuocat. Cernentes optimates regni, non modo uires corporis, uerum etiam animi sensus ab eo diffugere, Arnolfum, filium Carlomanni, ultro [880 1Kb] in regnum attrahunt, et subito facta conspiratione ab imperatore deficientes, ad predictum uirum certatim transeunt, ita ut in triduo uix aliquis remaneret,  qui saltem [881 1Kb] officia humanitatis [882 1Kb] impenderet. Cibus tantum [883 1Kb] et potus ex Liudperti episcopi  sumptibus administrabatur [884 1Kb] . Erat res spectaculo digna, et estimatione sortis humane rerum uarietate miranda. Nam sicut ante secunda fortuna rebus ultra quam arbitrari posset affluentibus, tot tantaque imperii regna sine laborum sudoribus, sine laborum certaminibus [885 1Kb] attraxerat, ita ut post magnum Carolum maiestate, potestate, diuitiis, nulli regum Francorum uideretur esse postponendus, ita nunc aduersa uelut in ostentatione [886 1Kb] fragilitatis humane deficiens [887 1Kb] , que fortuna [888 1Kb] cumulauerat, cuncta inhoneste in momento abstulit, que prospero arridens successu, quondam gloriose attulerat. Mittit ergo ad Arnolfum ex imperatore effectus egenus  [889 1Kb] , et desperatis rebus non de imperii dignitate, sed de uictu cottidiano cogitans, tantum alimentorum copiam ad subsidium uite presentis supplex exposcit; dirigit etiam Bernhardum filium, quem ex pellice [890 1Kb] susceperat, cum exeniis [891 1Kb] , eumque eius fidei commendat. Miseranda rerum facies, uidere imperatorem opulentissimum non solum fortune ornamentis destitutum, uerum etiam humane opis egentem. Concessit autem ei [892 1Kb] Arnolfus rex nonnullos fiscos [893 1Kb] in Alamannia, unde ei alimonia preberetur; ipse uero, compositis in Francia feliciter rebus, in Baioariam reuertitur.

Eodem anno [894 1Kb] Witgarius episcopus de Augusta ciuitate obiit, et Adalbero, nobilis generis magnique ingenii ac prudentie uir, cathedram eius obtinuit,  et ei in episcopatu [895 1Kb] successit.


DCCCLXXXuIII.

Anno Dominice incarnationis 888, [896 1Kb] Carolus imperator, tertius huius nominis et dignitatis, obiit pridie  Idus Ianuar., sepultusque [897 1Kb] est in Augea [898 1Kb] monasterio. Fuit uero hic [899 1Kb] Christianissimus princeps, Deum [900 1Kb] timens, et mandata eius ex toto corde custodiens, ecclesiasticis sanctionibus deuotissime parens, in eleemosynis largus, orationi et psalmorum melodiis indesinenter deditus, laudibus Dei infatigabiliter intentus, omnem spem et consilium suum diuine dispensationi committens, unde et ei omnia [901 1Kb] felici successu concurrebant in bonum, ita ut omnia regna Francorum, que predecessores  sui non sine sanguinis effusione cum magno labore acquisierant [902 1Kb] , ipse perfacile in breui temporum spatio sine conflictu, nullo contradicente, possidenda perceperit [903 1Kb] . Quod autem circa finem uite dignitatibus nudatus bonisque omnibus spoliatus [904 1Kb] est, tentatio fuit, ut credimus, non solum ad purgationem, sed quod maius est, ad probationem: siquidem hanc, ut ferunt, patientissime tolerauit, in aduersis sicuti [905 1Kb] in prosperis gratiarum uota persoluens, et ideo coronam uite, quam repromisit Deus [906 1Kb] diligentibus se, aut iam accepit, aut absque dubio accepturus est. Post cuius mortem regnaque eius ditioni paruerant, ueluti legitimo destituta herede, in partes a sua compage resoluuntur, et iam non naturalem dominum prestolantur, sed unumquodque  [907 1Kb] de suis uisceribus regem sibi creari [908 1Kb] disponit, que causa magnos bellorum motus excitauit; non quia principes Francorum deessent, qui nobilitate, fortitudine et sapientia regnis imperare possent, sed quia inter ipsos equalitas generositatis, dignitatis ac potentie discordiam augebat [909 1Kb] , nemine tantum ceteros precellente, ut eius dominio reliqui se submittere dignarentur. Multos enim idoneos principes ad regni gubernacula moderanda Francia genuisset, nisi fortuna eos, emulatione uirtutis, in perniciem mutuam [910 1Kb] armasset.

Igitur quedam pars Italici populi Berengarium [911 1Kb] , filium Euerhardi [912 1Kb] , qui ducatum Foroiulanorum [913 1Kb] tenebat, regem sibi statuunt, quedam Widonem [914 1Kb] , filium Lantperti, ducem Spolitanorum [915 1Kb] , eque  regia dignitate sublimandum decernunt; ex qua dissensionum controuersia tanta strages ex utraque parte postmodum facta est, tantusque humanus sanguis effusus, ut iuxta Dominicam uocem [916 1Kb] , regnum in seipsum diuisum desolationis miseriam pene incurrerit. Ad extremum Wido uictor existens, Berengarium regno expulit. Pulsus itaque Arnolfum regem adiit [917 1Kb] , eius patrocinia contra hostem exposcit. Quid uero Arnolfus fecerit, qualiter Italie regnum bis cum exercitu penetrauerit [918 1Kb] suo in loco [919 1Kb] commemorabitur.

Interea Galliarum populi in unum congregati, cum consensu Arnolfi Odonem [920 1Kb] ducem, filium Rodberti, de quo paulo superius mentionem fecimus, uirum strenuum, cui pre ceteris forme pulchritudo et proceritas  corporis et uirium sapientieque magnitudo inerat, regem super se pari consilio et uoluntate creant; qui rempublicam uiriliter rexit, et contra assiduas depredationes Nordmannorum indefessus propugnator extitit.

Per idem tempus [921 1Kb] Ruodolfus, filius Chuonradi, nepos Hugonis abbatis de quo supra meminimus, prouinciam inter Iurum [922 1Kb] et Alpes Penninas [923 1Kb] occupat, et apud sanctum Mauritium  adscitis secum quibusdam primoribus [924 1Kb] et nonnullis sacerdotibus, coronam sibi imposuit, regemque se appellari iussit. Post hec mittit legatos per uniuersum regnum Hlotarii, et suasionibus pollicitationibusque episcoporum ac nobilium uirorum mentes in sui fauorem demulcet. Quod cum nunciatum esset  Arnolfo, illico cum exercitu super eum irruit; ille per artissima itinera fuga dilapsus, in tutissimis rupium locis salutis presidium quesiuit; omnibus itaque [925 1Kb] diebus uite sue  Arnolfus et Zuendiboldus, filius eius, eumdem Ruodolfum persecuti sunt, nec tamen eum ledere [926 1Kb] potuerunt, quia, ut supra expressum est, loca inaccessibilia, que in multis solis hibicibus [927 1Kb] peruia sunt [928 1Kb] , insequentium confertas acies [929 1Kb] procul ab ingressu repellebant.

Eodem anno Nordmanni qui Parisiorum urbem obsidebant, miram et inauditam rem, non solum nostra, sed etiam superiore etate, fecerunt. Nam cum ciuitatem inexpugnabilem esse persensissent, omni uirtute omnique ingenio laborare ceperunt, quatenus urbe post tergum relicta, classem cum [930 1Kb]  omnibus copiis per Sequanam sursum possent euehere, et sic Hionnam [931 1Kb]  fluuium ingredientes, Burgundie fines absque obstaculo penetrarent. Ciuibus autem omni instantia prohibentibus ascensum fluminis, naues per siccum plusquam duorum passuum milibus trahunt, et taliter [932 1Kb] declinato omni periculo, iterum eas Sequane [933 1Kb] fluentis immergunt; et post [934 1Kb] paulum Sequanam relinquentes, Hionnam [935 1Kb] ut disposuerant [936 1Kb] , et sub omni celeritate nauigantes, Senonis applicuerunt, ibique castris positis, per continuos sex menses eandem urbem obsidione claudunt, totamque pene Burgundiam rapinis, cedibus ac incendiis demoliuntur. Sed ciuibus fortiter repugnantibus, Deo protegente, nequaquam [937 1Kb] prefatam ciuitatem capere potuerunt,  quanquam [938 1Kb] omni laborum sudore, omniumque artium et machinamentorum ingenio id multipliciter pertentassent. Inter [939 1Kb] ipsas uero obsidionum angustias Euerhardus, eiusdem loci metropolita, uir totius sanctitatis et sapientie nitore fulgidus, corporeis uinculis absolutus, ad celestem patriam transiit; in cuius cathedra [940 1Kb] sublimatus est Waltharius, nepos Waltharii Aurelianensis urbis episcopi, longe inferior predecessore moribus, religione et philosophie studio.


DCCCLXXXIX.

Anno Dominice incarnationis 889 [941 1Kb] , gens Hungarorum [942 1Kb] ferocissima et omni belua crudelior, retro ante seculis ideo inaudita quia nec nominata, a Scythicis regnis [943 1Kb] et a paludibus quas Thanais [944 1Kb]  sua refusione in immensum porrigit, egressa est. Sed priusquam ipsius gentis acta crudelia stilo persequamur [945 1Kb] , non superfluum uideatur, si de Scithie situ Scytharumque moribus historiographorum dicta sequentes, aliquid commemoremus. Scythia  , ut aiunt, in orientem [946 1Kb] extensa, includiditur [947 1Kb] ab uno latere Ponto, ab altero-montibus Ripheis, a tergo Asia et Ithasi [948 1Kb]  flumine. Patet autem multum in longitudinem et latitudinem. Hominibus hanc [949 1Kb] inhabitantibus inter se nulli fines; perraro enim agrum exercent, nec domus illis ulla, aut tectum uel sedes est, armenta et pecora semper pascentibus; et per incultas [950 1Kb] solitudines errare solitis. Uxores liberosque secum in plaustris uehunt, quibus [951 1Kb] coriis [952 1Kb] imbrium hiemisque  causa tectis [953 1Kb] pro domibus [954 1Kb] utuntur. Nullum scelus apud eos furto grauius, quippe sine tecti munimento pecora et armenta alimentaque habentibus [955 1Kb] quid inter siluas superesset, si furari liceret? Aurum [956 1Kb] et argentum non perinde ut reliqui mortales appetunt, uenationum et piscationum exercitiis inseruiunt  , lacte et melle uescuntur. Lane his usus ac uestium ignotus [957 1Kb] , quanquam continuis frigoribus afficiantur, pellibus tantum ferinis ac murinis induuntur. Imperium  Asie ter quesiuere, ipsi perpetuo ab alieno imperio aut intacti [958 1Kb] aut  inuicti [959 1Kb] mansere; nec uirorum magis quam feminarum uirtutibus claruere, quippe cum ipsi Parthos Bactrianosque, femine autem eorum Amazonum regna condiderunt, prorsus ut res gestas uirorum mulierumque considerantibus incertum sit, uter apud eos sexus illustrior fuerit [960 1Kb] . Darium, regem Persarum, turpi a Scythia summouerunt [961 1Kb] fuga, Cyrum cum omni exercitu trucidauerunt, Alexandri Magni ducem Sopiriona [962 1Kb] pari ratione [963 1Kb] cum uniuersis copiis deleuerunt; Romanorum audiere, non sensere arma. Laboribus et bellis asperi, uires corporum [964 1Kb] immense. Abundant uero tanta multitudine populorum, ut eos genitale solum non sufficiat alere. Septemtrionalis  quippe plaga, quanto magis ab estu solis remota est et niuali frigore  gelida, tanto salubrior corporibus hominum et propagandis gentibus coaptata; sicut et contra [965 1Kb] omnis meridiana regio, quo solis est feruori uicinior, eo semper morbis abundat, et educandis minus est apta mortalibus: unde fit, ut tante populorum multitudines arcto [966 1Kb] sub axe oriantur, ut non immerito uniuersa illa regio Thanai tenus [967 1Kb] usque ad occiduum, licet et propriis loca in ea singula nuncupentur nominibus, generali tamen uocabulo Germania uocitetur. [968 1Kb] Ab hac ergo populosa Germania sepe innumerabiles [969 1Kb] captiuorum turme abducte, meridianis populis pretio distrahuntur [970 1Kb] ; multe quoque ex ea, pro eo quod tantos mortalium germinat [971 1Kb] quantos alere uix sufficit, frequenter gentes egresse sunt, que nichilominus et partes  Asie, sed maxime sibi contiguam Europam afflixerunt Testantur hoc ubique urbes erute per totam Illyricum [972 1Kb] Galliamque, sed maxime misere Italie [973 1Kb] , que pene illarum omnium est gentium experta seuitiam.

Ex supradictis igitur Iocis gens memorata a finitimis sibi populis, qui Pecinaci uocantur [974 1Kb] , a propriis sedibus expulsa est, eo quod numero et uirtute prestarent, et genitale, ut premisimus, rus exuberante multitudine [975 1Kb] non sufficeret ad habitandum. Horum itaque uiolentia effugati ad exquirendas,  quas possent incolere terras, sedesque statuere, ualedicentes patrie iter arripiunt. Et primo quidem Pannoniorum et Auarum [976 1Kb] solitudines [977 1Kb] , pererrantes, uenatu ac piscatione [978 1Kb] uictum cottidianum queritant; deinde Carantanorum, Marahensium ac uulgarum [979 1Kb] fines crebris incursionum infestationibus irrumpunt, perpaucos gladio, multa milia sagittis interimunt; quas tanta arte ex corneis arcubus dirigunt, ut earum ictus uix precaueri possit. Cominus  enim in acie preliari, aut obsessas expugnare urbes nesciunt. Pugnant autem [980 1Kb] procurrentibus equis, aut terga dantibus, sepe etiam fugam simulant; nec pugnare diu possunt. Ceterum intolerandi forent, si quantus est impetus, uis tanta et perseuerantia esset. Plerumque in ipso ardore  certaminis prelia deserunt, ac paulo post pugnam ex fuga repetunt, ut cum maxime uicisse te putes, tunc tibi discrimen subeundum sit. Quorum pugna, quo ceteris gentibus inusitata [981 1Kb] , eo et periculosior. Inter horum et Brittonum conflictum hoc unum interest, quod illi missilibus, isti sagittis utuntur. uiuunt non hominum sed beluarum more. Carnibus siquidem [982 1Kb] , ut fama est, crudis uescuntur, sanguinem bibunt, corda hominum quos capiunt particulatim diuidentes ueluti pro remedio deuorant, nulla miseratione flectuntur, nullis pietatis uisceribus commouentur. Capillum usque ad cutem ferro cedunt [983 2Kb] . Equis  omni tempore uectantur; super illos ire, meditari, consistere ac colloqui solent. Liberos  ac seruos suos equitare et [984 1Kb] sagittare magna industria docent. Ingenia  illis tumida, seditiosa, fraudulenta, precocia. Quippe eandem ferocitatem feminis quam uiris adsignant, semper in externos aut in domesticos  motus inquieti, natura taciti, ad faciendum quam ad dicendum promptiores [985 1Kb] . Huius igitur nefandissime gentis crudelitate non solum memorate regiones, uerum etiam Italie regnum ex permaxima parte deuastatum est.

Eodem anno Nordmanni a Senonica urbe recedentes, denuo Parisius cum omnibus copiis deuenerunt. Et cum illis descensus [986 1Kb] fluminis a ciuibus omnino inhiberetur, rursus castra ponunt, ciuitatem totis uiribus impugnant, sed Deo, opem ferente, nichil preualent. Transactis paucis diebus, iterum Sequanam cum classe ascendunt, et matronam fluuium ingredientes, Trecas ciuitatem incendio cremant, et usque uirdunensem [987 1Kb] ac Tullensem urbes cuncta circumquaque depopulantur [988 1Kb] .

 His [989 1Kb] etiam diebus Liudpertus, Magontie urbis presul, rebus [990 1Kb] humanis sublatus est, in cuius loco subrogatus est Sunzo [991 1Kb] , uir religiosus ac simplex, sacris litteris sufficienter imbutus [992 1Kb] , qui in uulda [993 1Kb] monasterio sub regimine abbatis ab ineunte etate nutritus et conuersatus [994 1Kb] fuerat, annitente [995 1Kb] Boppone [996 1Kb] Thuringorum duce, et Arnolfo rege annuente.


DCCCXC.

Anno Dominice incarnationis 890 [997 1Kb] , Arnolfus rex concessit Zuendiboldo [998 1Kb] , Marahensium Sclauorum regi, ducatum Behemensium, qui hactenus principem sue cognationis ac gentis super se habuerant, Francorumque regibus fidelitatem promissam inuiolato federe conseruauerant [999 1Kb] , eo quod illi, antequam in regni fastigio sublimaretur, familiaritatis gratia fuerit connexus: denique filium eius, quem ex pellice susceperat, a sacro fonte leuauit, eumque ex nomine suo Zuendibold appellari fecit. Que res non modicum discordiarum et defectionis prebuit incitamentum.  Nam et Behemi [1000 1Kb] a fidelitate diutius custodita recesserunt, et Zuendibold ex adiectione alterius regni uires non paruas sibi accessisse sentiens, fastu superbie inflatus, contra Arnolfum rebellauit. Quod cum cognouisset Arnolfus, cum exercitu regnum Marahensium ingressus, cuncta que extra urbes reperit, solotenus demontus est. Ad ultimum cum [1001 1Kb] et cetere fructifere arbores radicitus exciderentur, Zuendibold pacem poposcit [1002 1Kb] , et dato filio obside, hanc [1003 1Kb] sero promeruit.

Per idem [1004 1Kb] tempus Nordmanni a Matrona fluuio exeuntes, Parisius reuertuntur, et quia omnimodis [1005 1Kb] descensus fluminis per pontem [1006 1Kb] prohibebatur, tertio castra locant, et iterato certamine predictam urbem impugnant. Sed ciuibus, qui continuis  operum [1007 1Kb] ac uigiliarum laboribus induruerant, et assiduis bellorum conflictibus exercitati erant, audaciter [1008 1Kb] reluctantibus, Nordmanni, desperatis rebus, naues per terram cum magno sudore trahunt, et sic al ueum repetentes, Britannie finibus classem traiiciunt. Quoddam castellum in Constantiensi [1009 1Kb]  territorio, quod ad sanctum Loth  dicebatur, obsident, et accessum ad fontem aque ex toto prohibentes, oppidanis siti arescentibus, fit deditio, eo pacto ut, uita tantum concessa, cetera tollerent. Illis a munitione progressis, gens perfida fidem et promissa data prophanat [1010 1Kb] , omnesque absque respectu iugulat; inter quos episcopum Constantiensis ecclesie interimunt.

Erat tunc temporis inter Alanum et Indicheil, duces [1011 1Kb] Brittonum, non parua de partitione regni dissensionum  controuersia. In hoc ergo schismate [1012 1Kb] et diuisione, non tantum terrarum quantum mentium [1013 1Kb] , pagani Brittones reperientes, super eos fiducialiter irruunt. Illi dum priuatum singulorum, non commune uniuersorum [1014 1Kb] bellum ducunt, et auxilium ferre alter alteri recusat, quasi uictoria unius non omnium foret, grauiter ab hoste leduntur; ceduntur passim; et usque ab Blauittam [1015 1Kb]  fluuium omnis eorum possessio diripitur. Tunc primum intelligentes, quantam sibi perniciem, quantas aduersariis uires discordia administraret [1016 1Kb] ; per internuntios se inuicem confirmant, tempus et locum eundi indicunt [1017 1Kb] , bellumque communibus uiribus construunt. Itaque Iudicheil qui erat adolescentior, cupiens gloriam nominis sui [1018 1Kb] exaltare, non expectato  Alano cum sociis, prelium conserit, multa milia hostium cedit, reliquos in quendum uicum fugere compulit. Quos cum ultra quam oporteret improuide persequeretur, ab ipsis extinguitur, gnarus quia uincere [1019 1Kb] bonum [1020 1Kb] est, superuincere non est; periculosa est enim desperatio. Post hec Alanus, coadunata omni Britannia, tale uotum uouit, ut si aduersarios per diuinam uirtutem posset superare, decimam partem omnium bonorum suorum Deo et sancto Petro Romam destinaret. Omnibus autem Brittonibus idem uotum spondentibus, ad pugnam procedit, et commisso prelio tanta strage hostes fudit [1021 1Kb] , ut uix quadringenti uiri ex quindecim [1022 1Kb] milibus ad classem repedarent.

Hac [1023 1Kb] tempestate sanctissimo et in diuinis humanisque  rebus prudentissimo Williberto episcopo ab hac luce subtracto, Herimannus [1024 1Kb] , uenerabilis uir, per electionem cleri ac [1025 1Kb] plebis ecclesie Coloniensi preficitur. Circa hec etiam [1026 1Kb] tempora Salomon [1027 1Kb] , Constantiensis ecclesie antistes, recessit a seculo; in cuius loco successit Salomon, qui hac etate abbatiam sancti Galli tenebat, uir non solum nobilitate, uerum etiam prudentie ac sapientie uirtutibus, insignitus, qui prefate urbis tertius eius [1028 1Kb] nominis dignoscitur esse pontifex.


DCCCXCI.

Anno Dominice incarnationis 891 [1029 1Kb] , Nordmanni duobus continuis preliis in Britannia grauiter attriti, in regnum Hlotharii classem transferunt, et castris metatis [1030 1Kb] , predas exercent. Contra quos Arnolfus  rex exercitum dirigit, iubetque super Mosam tentoria figere, transitumque fluminis hostibus prohibere. Sed antequam exercitus in unum colligeretur ad condictum locum iuxta castrum Traiectense  , Nordmanni superiora tenentes, circa Leodium Mosam transierunt, et hostilem expeditionem a tergo relinquentes, in syluis et paludibus Aquis palatio contiguis disperguntur; obuios quosque perimunt, plurima [1031 1Kb] plaustra et uehicula, in quibus alimenta exercitui deferebantur, capiunt. Que fama cum ad exercitum peruenisset, qui iam ipso die natiuitatis sancti Iohannis baptiste pene [1032 1Kb] in unum conuenerat [1033 1Kb] , non tam tremor quam stupor mentes omnium occupauit. Principes uero [1034 1Kb] concione conuocata, non tam de periculo quam de re dubia consulunt,  incerti utrum  Ribuariorum [1035 1Kb] fines intrantes Coloniam tenderent, aut [1036 1Kb] per Prumiam transeuntes Treueris [1037 1Kb] dirigerent gressum [1038 1Kb] , uel certe congregatam aduersum se multitudinem [1039 1Kb] pertimescentes, transuadata Mosa ad classem festinarent. Inter hec nox superueniens, conuentum soluit. Postea die cum aurora radios sue lucis representaret [1040 1Kb] , omnes armantur, et leuatis uexillis per descensum fluminis [1041 1Kb] expediti [1042 1Kb] ad pugnam gradiuntur [1043 1Kb] . Cumque torrentem qui Gulia [1044 1Kb]  dicitur transissent, acies pariter substiterunt; dehinc deliberant, ne omnis exercitus incassum fatigaretur, quod [1045 1Kb] unusquisque procerum duodecim ex suis mitteret, qui in unum agmen redacti hostes inuestigarent. Hec sermocinantibus subito  [1046 1Kb] apparuerunt speculatores Nordmannorum. Quos cum omnis multitudo, inconsultis ducibus, confuso ordine insequeretur, peditum turmas in quadam uillula [1047 1Kb] offendit [1048 1Kb] , qui in unum conglobati, facile sparsim superuenientes repellunt, atque retrorsum redire cogunt. Deinde perstrepentibus secundum morem pharetris, clamor in celum tollitur, pugna committitur. Equites Nordmannorum, audito clamore, summa cum festinatione aduolant, et ingrauato [1049 1Kb] prelio Christianorum exercitus, peccatis facientibus, heu proh dolor! terga uertit. In quo prelio episcopus Magontiace [1050 1Kb] urbis, Sunzo, et Arnolfus comes occubuerunt, necnon innumera multitudo nobilium uirorum. Nordmanni, patrata uictoria, castra diuitiis omnibus [1051 1Kb] referta  inuadunt, et trucidatis quos in bello ceperant, onerati preda ad classem reuertuntur. Fuit uero hec cedes facta 6 Kalendas Iulii [1052 1Kb] .

Dum hec aguntur, Arnolfus rex in Baioariorum extremitatibus morabatur, insolentiam Sclauorum reprimens; cui cum nuntiata esset suorum strages hostiumque uictoria, primo pro amissis fidelibus nimium tristatur [1053 1Kb] , et querelam cum gemitu deponit, quod Franci, eotenus [1054 1Kb] inuicti, aduersariis terga darent: deinde indignitatem rei animoso in pectore uersans [1055 1Kb] , in hostem accenditur, et congregato ex orientalibus regnis exercitu, mox Rheno  transmisso, circa litora Mose castra statuit. Interiectis diebus Nordmanni ex superiori pugna elati, cum omni uirtute ad depredandum proficiscuntur; contra quos rex cum expeditis ad pugnam procedit. Illi cernentes acies appropinquare, super fluuium qui Thilia  dicitur, ligno et terre congerie more solito se communiunt, et cachinnis et exprobrationibus agmina lacessunt, ingeminantes cum insultatione et derisu, ut memorarentur Gulie, turpisque fuge, cedisque patrate, post modicum similia passuri. Rex, felle commotus, exercitum iubet descendere, et pedestri congressione cum aduersariis decertare [1056 1Kb] . Qui dicto citius ab equis desilientes, clamore exhortationis dato, presidium inimicorum irrumpunt, et Deo uires celitus administrante, eos usque ad  internicionem [1057 1Kb] ferro cedunt, terreque prosternunt, ita ut ex innumerabili multitudine uix residuus esset qui ad classem aduersum nuntium reportaret. Rebus, feliciter gestis, Arnolfus in Baioariam reuertitur.

Eodem [1058 1Kb] anno Hatto [1059 1Kb] , uenerabilis abba, in Magontiacensi ecclesia metropolitanus [1060 1Kb] consecratur, qui hactenus in Augia monasterio multorum pater extiterat [1061 1Kb] monachorum.


DCCCXCII.

Anno Dominice incarnationis 892 [1062 1Kb] , mense Februario, Nordmanni qui ad naues remanserant, Mosam transeuntes Ribuariorum pagum ingressi sunt, et [1063 1Kb] secundum crudelitatem sibi ingenitam cuncta deuorantes, peruenerunt usque Bunnam [1064 1Kb] . Inde  digressi, occupauerunt quandam uillam que Landulfesdorf [1065 1Kb]  nominatur [1066 1Kb] , ubi occurrit eis exercitus Christianorum, sed nichil dignum quod [1067 1Kb] uirtuti adscribatur egit. Nocte superueniente, recesserunt Nordmanni a iamdicta uilla et formidantes hostilem impetum, nequaquam ausi sunt se committere planioribus atque campestribus [1068 1Kb] locis, sed siluas semper tenentes, exercitum uero a leua post tergum relinquentes, quanta poterant uelocitate ad Prumiam [1069 1Kb] monasterium aciem dirigebant, ipsisque iam iamque [1070 1Kb] irruentibus, abba et congregatio fratrum uix fuga dilapsi sunt. At Nordmanni  monasterium ingressi, omnia depopulati sunt, et quosdam ex monachis interficientes, plurimamque familiam trucidantes, reliquos captiuos duxerunt [1071 1Kb] . Inde exeuntes Arduennam intrant, ubi quoddam castrum in quodam preeminenti monte nouiter constructum, in quod [1072 1Kb] innumera multitudo uulgi confugerat, adgrediuntur et absque mora expugnant; interfectisque [1073 1Kb] omnibus, cum ingenti preda ad classem redeunt, oneratisque nauibus cum omnibus copiis transmarinas repetunt regiones.

Per [1074 1Kb] idem [1075 1Kb] tempus Farabertus, abbas Prumiensis cenobii, curam pastoralem sua sponte per concessum regis deposuit, et ego, quamuis indignus, secundum regularem auctoritatem per electionem fratrum in regimine successi; in quo tamen [1076 1Kb] non  diutius immoratus, emulis agentibus, Ricarium, fratrem Gerhardi et [1077 1Kb] Mathfridi [1078 1Kb] , inuidiosum mei negotii successorem sustinui. Obsecro [1079 1Kb] autem ne lectori onerosum uideatur, si rem ab origine repetam, et qualiter huiusmodi negotium ad effectum perductum fuerit, simplici sermone pandam. Absurdum enim uidetur, ut qui aliorum [1080 1Kb] actiones et rerum gestarum causas explanare proposui, negotium quod ad me pertinet, silentio pretermittam [1081 1Kb] ,


presertim poplitibus [1082 1Kb] ueniam posco lectori [1083 1Kb] , eo quod uerbosus in hac relatione, ultra quam decuit, extiti. Necessitas enim compulit [1084 1Kb] , ut non solum facta, sed etiam dicta in ordine [1085 1Kb] ponerem, propter inuidentium et aduersantium calumniosam  querelam.

Hec de retroactis causis transcursisque temporibus ex multis pauca commemorasse sufficiat. Nam de modernis temporibus idcirco reticere disposuimus, quia si ueritatem rerum gestarum ad liquidum stylo executi fuerimus, proculdubio odium et offensam [1086 1Kb] quorundam, qui adhuc superstites sunt, incurremus; si autem a ueritate recedentes aliter quam causa se habeat scripserimus, nichilominus adulationis et mendacii notam incurremus, quia omnibus  pene res cognita est. Posteris ergo hoc latius [1087 1Kb] explanandum relinquimus; sed ne hec per omnia intacta preteriisse culpemur [1088 1Kb] , res tantum gestas ex parte summatim annotare curabimus.

Igitur anno supra memorato, mense Iulii, Waltgarius [1089 1Kb] comes, nepos [1090 1Kb] Odonis [1091 1Kb] regis, filius scilicet auunculi eius Adalhelmi [1092 1Kb] , aduersus eundem regem cum consilio quorundam rebellionis arma leuauit, et Lugdunum Clauatum ingressus [1093 1Kb] , omni annisu regie potestati contraire nititur [1094 1Kb] . Quod cum Odo [1095 1Kb] cognouisset, ciuitatem obsidione cinxit, quam absque mora in deditionem recepit. Deinde omnibus primoribus qui tunc ibi aderant, adiudicantibus, eundem Waltgarium [1096 1Kb] decollari iussit, eo quod in conuentu publico contra regem et  dominum suum gladium euaginasset. Post hec in Aquitaniam proficiscitur contra Ramnulfum [1097 1Kb] et fratrem eius Gozbertum [1098 1Kb] , et Ebulonem [1099 1Kb] abbatem de sancto Dionysio, et alios nonnullos qui eius imperiis obtemperare renuebant, ut eorum insolenlentiam reprimeret.

Item eodem anno mense Augusto, 5 Kalendas [1100 1Kb] Septembr. [1101 1Kb] Megingaudus [1102 1Kb] comes, nepos supradicti Odonis regis, dolo interfectus est ab Alberico [1103 1Kb] et sociis eius in monasterio sancti Xysti quod uocatur Rotila [1104 1Kb]  ; cuius corpus [1105 1Kb] Treuerim deportatum, apud sanctum Maximinum est sepultum.

Per idem tempus Arnt [1106 1Kb] , Wirziburgensis ecclesie uenerabilis episcopus, hortatu et suasione Popponis,  Thuringorum ducis, ad pugnam contra Sclauos profectus, in eadem pugna occiditur; cuius cathedram Ruodulfus [1107 1Kb] , licet nobilis stultissimus tamen, frater scilicet [1108 1Kb] Chuonradi et Gebehardi comitum obtinuit, et ei in episcopatu successit.

Arnolfus Zuendiboldo filio honores Megingaudi [1109 1Kb] comitis ex parte largitur.

Boppo [1110 1Kb] , dux Thuringorum [1111 1Kb] , dignitatibus exspoliatur, et ducatus quem tenuerat Chuonrado commendatur, quem pauco tempore tenuit, et sua  sponte [1112 1Kb] eum reddidit. Deinde Burchardo [1113 1Kb] comiti committitur, qui hunc [1114 1Kb] hactenus strenue [1115 1Kb] gubernat.

Odone rege in Aquitania commorante, Francorum principes ex permaxima [1116 1Kb] parte ab eo deficiunt, et agentibus Folcone [1117 1Kb] episcopo [1118 1Kb] , Heriberto [1119 1Kb]  et Pippino comitibus, in Remorum ciuitate Carolus filius Hludowici, ex Adalheide [1120 1Kb] regina, ut supra meminimus, natus. in regnum eleuatur  .


DCCCXCIII.

Anno Dominice incarnationis 893 Arnolfus Baioaria [1121 1Kb] egressus Franconofurt uenit, et Rhenum transiens, ciuitates que in regno Hlotharii sunt ex maxima parte circuiuit, in quo itinere ingentia dona  illi ab episcopis oblata sunt.

Odo, compositis rebus in Aquitania, in Franciam reuertitur, et cum Ruodberto [1122 1Kb] fratre Carolum fugat, defectoresque [1123 1Kb] persequitur.

Ebulo, abba de sancto Dionysio, cum quoddam castrum in Aquitania situm ardentius expugnaret, ictu lapidis periit, monasterium sancti Dionysii Odo ad suum seruitium reuocat.

Carolus uires Odonis ferre non ualens, patrocinia Arnolfi supplex exposcit. Aestiuo siquidem [1124 1Kb] tempore iamdictus rex conuentum publicum Wormatia [1125 1Kb] ciuitate celebrauit, ubi Carolus uenit, et Arnolfum [1126 1Kb] magnis [1127 1Kb] muneribus sibi conciliat, regnumque quod usurpauerat, ex eius manu percepit. Iussum est etiam [1128 1Kb] , ut episcopi et comites qui  circa Mosam residebant, illi auxilium ferrent, et eum in regnum inducentes, in sede regia inthronizarent. Sed neutrum horum illi quicquam profuit [1129 1Kb] . Denique Odo rex hoc [1130 1Kb] audiens, cum exercitu super ripam Axani  fluminis sedit, et copias Arnolfi intrare in regnum [1131 1Kb] nullatenus permisit. Duces regis, cernentes Odonem uirilitor paratum esse ad pugnam [1132 1Kb] , ab eo declinauerunt [1133 1Kb] , et ad propria reuersi sunt. Carolus autem [1134 1Kb] in Burgundiam secessit, et Odone Parisius reuertente, rursus regni fines [1135 1Kb] occupat, Odonis fideles insectatur: sicque alternatim [1136 1Kb] ex utraque parte multi pereunt, ingens malitia, innumerabiles rapine et assidue prede fiunt.


 DCCCXCIu.

Anno Dominice incarnationis 894 [1137 1Kb] Arnolfus cum ualido exercitu Langobardorum terminos intrauit, et circa purificationem sancte Marie castrum quod nuncupatur Pergamum, armis cepit, et Ambrosium, comitem ipsius ciuitatis, laqueo ante portam ipsius urbis [1138 1Kb] in quadam arbore suspendit; unde tantus timor super reliquas ciuitates cecidit, ut nullus auderet contradicere, sed omnes obuiam procederent uenienti. Peruenit autem usque Placentiam, inde conuersus [1139 1Kb] per Alpes Penninas, Galliam intrauit, et ad sanctum Mauritium uenit [1140 1Kb] . Rodulfum [1141 1Kb] quem querebat, nocere non potuit, quia montana conscendens in tutissimis locis se [1142 1Kb] absconderat, Regionem inter Iurum [1143 1Kb] et montem  Iouis exercitus grauiter attriuit.

Post hec [1144 1Kb] Wormatiam uenit, ibique [1145 1Kb] placitum tenuit, uolens Zuendibold, filium suum [1146 1Kb] , regno Hlotharii preficere; sed minime optimates predicti regni ea uice assensum prebuerunt.

Soluto conuentu, cum ad Lorasham [1147 1Kb] isdem princeps uenisset, Hludowico filio Bosonis, matre Hirmingarde [1148 1Kb] interueniente, quasdam ciuitates cum adiacentibus pagis, quas Rodulfus tenebat, dedit; sed et hoc ei in uacuum cessit, quia eas nullo modo de potestate Rodulfi eripere preualuit.

Eodem anno Wido, qui Italiam regebat et imperatoris tenebat nomen, moritur. Lantbertus [1149 1Kb] , filius eius [1150 1Kb] , regnum obtinuit, et Romam ueniens, dyadema imperii a presule sedis apostolice sibi  imponi [1151 1Kb] fecit.

Per idem tempus Hildegardis, filia Hludowici regis, fratris Carlomanni et Caroli, a quibusdam ad [1152 1Kb] Arnolfum accusata, regiis possessionibus priuatur, et priuata in exilium destinatur, in monasterio puellarum quod Chemissem [1153 1Kb]  dicitur; sed non multum post tempus [1154 1Kb] in gratiam rediit [1155 1Kb] , et sua ex maiori parte recepit [1156 1Kb] .

Circa hec etiam tempora Zuendibold, rex Marahensium Sclauorum, uir inter suos prudentissimus et ingenio callidissimus, diem clausit extremum; cuius regnum filii eius pauco tempore infeliciter tenuerunt, Ungaris [1157 1Kb] omnia usque ad solum depopulantibus.


 DCCCXCu.

Anno Dominice incarnationis 895 synodus magna celebrata est apud Triburias contra plerosque seculares, qui auctoritatem episcopalem imminuere tentabant; ubi uiginti sex [1158 1Kb] episcopi cum abbatibus monasteriorum residentes, plurima decreta super statum sancte ecclesie scripto roborauerunt.

Post hec Arnolfus Wormatiam uenit, ibique optimatibus ex omnibus regnis sue [1159 1Kb] ditioni subditis sibi occurrentibus, conuentum publicum celebrauit, in quo conuentu omnibus assentientibus atque collaudantibus Zuendibold filium regno Hlotharii prefecit.

In eodem placito Odo [1160 1Kb] rex cum magnis muneribus ad Arnolfum uenit, a quo honorifice susceptus  est, omnibusque impetratis pro quibus uenerat, cum in regnum reuerteretur, Folconem [1161 1Kb] episcopum et Adalongum [1162 1Kb] comitem sui mansionarii  ad Arnolfum cum exeniis [1163 1Kb] a Carolo missis uenientes in media uia offenderunt, super quos cum clamore impetum faciunt. Episcopus fuga dilabitur [1164 1Kb] , Adalongus mortali uulnere sauciatur, sarcine diripiuntur: predictus comes in Trigorio [1165 1Kb]  in uilla que dicitur Belthomus [1166 1Kb] , sepelitur.

Eodem anno Zuendibold, collecto inmenso exercitu, cupiens amplificare terminos regni sui, quasi Carolo aduersus Odonem auxilium laturus, Lugdunum Clauatum [1167 1Kb] uenit, et ciuitatem obsidione cinxit; sed minime eam capere potuit, quamuis multis diebus summis uiribus certatim dimicatum  esset. Audiens autem Odonem cum exercitu aduenire, qui ea tempestate in Aquitania morabatur, cum omnibus copiis recessit, et in proprio regno [1168 1Kb] se recepit. Ea tempestate Ludelmus [1169 1Kb] uenerabilis uir, in Tullensi ecclesia a metropolitano Rathbodo [1170 1Kb]  ac suis suffraganeis episcopus consecratur.


DCCCXCuI.

Anno Dominice incarnationis 896 Arnolfus, secundo Italiam ingressus, Romam uenit, et urbem Romanam cum consensu summi pontificis armis cepit. Quod retro ante [1171 1Kb] seculis ideo inauditum, quia non  factum fuit, excepto quod Galli Senones cum Brennone duce multo ante natiuitatem Christi tempore semel fecerunt. Mater Lantberti, que ad presidium a filio [1172 1Kb] relicta fuerat, cum suis latenter aufugit. Arnolfus ciuitatem ingressus, a Formoso, apostolice sedis presule, cum magno [1173 1Kb] honore susceptus [1174 1Kb] est, et ante confessionem sancti Petri coronatus, imperator creatur. [1175 1Kb]

Inde reuertens paralisi morbo grauatur, ex qua infirmitate diu languescit. Eodem [1176 1Kb] anno Lantbertus, filius Widonis, de quo superius paulo [1177 1Kb] mentionem fecimus, uita decedit, et Hludowicus, filius Bosonis, a Langobardis inuitatus, a prouincia egressus Italiam intrat.

Per idem tempus circa festiuitatem sancti Andree  Albericus [1178 1Kb] comes, qui Megingaudum [1179 1Kb] occiderat, a Stephano, fratre Walonis, interficitur.


DCCCXCuII.

Anno Dominice incarnationis 897 [1180 1Kb] Stephanus, Odacar [1181 1Kb] , Gerardus [1182 1Kb] et Matfridus comites honores et dignitates quas a rege  acceperant, perdunt. Zuendibold Treueris cum exercitu uenit [1183 1Kb] , terram [1184 1Kb] quam prefati tenuerant, inter suos diuidit [1185 1Kb] , monasterium ad Horrea  et monasterium sancti Petri, quod Mettis situm est, sibi reseruans.

Post hec patrem super uxore quam accipere desiderabat, per legatos consulit. Eius hortatu [1186 1Kb] ad Ottonem comitem  missum dirigit, cuius filiam [1187 1Kb] , nomine Odam, in coniugium exposcit. Ille  petitionibus eius gratanter [1188 1Kb] assensum prebuit, eique filiam tradidit, quam post pascha celebratis nuptiis sibi in matrimonium sociauit. Eodem anno Arnolfus Wormatiam uenit, ibique placitum tenuit, ubi ad eius colloquium Zuendibold occurrit, et interuentu imperatoris Stephanus, Gerhardus et Matfridus cum filio reconciliantur.

Ea [1189 1Kb] tempestate inter Rodulfum, episcopum Wirziburgensem, et filios Heinrici ducis, Adalbertum [1190 1Kb] , Adalhardum et Heinricum, magna discordiarum lis et implacabilis odiorum controuersia ex paruis [1191 1Kb] minimisque rebus oritur, et uelut ex permodica  scintilla ingens incendium excitatur, ita de die in diem succrescens, in immensum [1192 1Kb] dilatatur. Et dum de nobilitate carnis, de parentum numerosa multitudine, de magnitudine terrene potestatis, ultra quam decet [1193 1Kb] se extollunt, in mutuis cedibus prorumpunt, innumerabiles ex utraque parte gladio pereunt, truncationes manuum ac pedum fiunt; regiones illis subiecte rapinis et incendiis solotenus deuastantur.


DCCCXCuIII.

Anno Dominice incarnationis 898 [1194 1Kb] Odo rex egritudine pulsatur, et mense Ianuario, tertio die eiusdem mensis, diem clausit extremum [1195 1Kb] , et apud sanctum Dionysium cum debito honore sepulture mandatur. Principes in unum congregati, pari consilio  et uoluntate Carolum super se regem [1196 1Kb] constituunt.

Eodem anno Zuendibold Reginarium ducem, sibi fidissimum et unicum consiliarium, nescio cuius instinctu, a se reppulit, et honoribus, hereditatibus quas in suo regno habebat interdictis, eum extra regnum infra 14 [1197 1Kb] dies secedere iubet. [1198 1Kb] Ille, adiuncto sibi Odacro [1199 1Kb] comite et quibusdam aliis, cum mulieribus et paruulis [1200 1Kb] et omni supellectili [1201 1Kb] in quendam tutissimum locum qui Durfos [1202 1Kb]  dicitur intrauit, ibique se communiuit. Quod cum rex cognouisset, coadunato exercitu, castrum [1203 1Kb] expugnare conatus est, sed minime preualuit propter paludes et multiplices refusiones, quas in predicto loco Mosa fluuius facit. Rege ab obsidione recedente,  prefati comites Carolum adeunt, et eum cum exercitu in regnum introducunt. Zuendibold, quamuis sero intelligens se circumuentum [1204 1Kb] , cum paucis [1205 1Kb] fuga dilabitur. Carolus recto itinere Aquis [1206 1Kb] [Tucicha 6] uenit, deinde Niumagam [1207 1Kb] perrexit. Interea Zuendibold ad Franconem episcopum  uenit, et eum cum omnibus suis secum adsumens [1208 1Kb] , Mosam transiit, et ad Florichingas [1209 1Kb]  uenit, ubi omnes proceres regni qui in illis partibus erant ad eum confluxerunt. [1210 1Kb] Ex [1211 1Kb] desperatis itaque rebus uires se recepisse congaudens, resumpta fiducia, contra emulum ad pugnam proficiscitur. Carolus a Niumaga reuertens [1212 1Kb] Prumiam uenit, et inde aduersus Zuendibold copias transfert [1213 1Kb] ; sed appropinquantibus  ex utraque parte exercitibus, nequaquam pugna committitur sed intercurrentibus legatis pax firmatur, sacramenta iurantur; Carolus, transuadata Mosa, in suum regnum regreditur.

Dum hec [1214 1Kb] in Francia geruntur, inter Hludowicum et Berengarium in Italia  plurime congressiones fiunt, multa certaminum discrimina uicissim sibi succedunt. Nouissime Hludowicus Berengarium fugat [1215 1Kb] , Romam ingreditur, ubi a summo pontifice coronatus, imperator appellatur.

Per idem tempus Eworhardus [1216 1Kb] dux, filius Meginhardi [1217 1Kb] , a Waltgario Fresone, filio Gerulfi [1218 1Kb] , cum uenatum [1219 1Kb] pergeret, dolo trucidatur; ducatus quem tenuerat, Meginhardo fratri ab imperatore committitur.


 DCCCXCIX.

Anno Dominice incarnationis 899 [1220 1Kb] , Zuendibold colloquium habuit cum optimatibus Arnolfi et Caroli et suis apud sanctum Goarem; ex regno Arnolfi interfuerunt Hatto [1221 1Kb] archiepiscopus, Chuonradus et Gebehardus [1222 1Kb] comites, ex parte Caroli Haschiricus [1223 1Kb] episcopus et Odacar [1224 1Kb] comes. Quid uero in eodem conuentu seorsum sine [1225 1Kb] presentia regis pertractatum sit, postea euentus rei luce clarius manifestauit.

Eodem [1226 1Kb] anno Ricarius abba monasterii Prumiensis constituitur. Qualiter autem erga me actum sit, idcirco hoc in loco notare distuli, ne forte iniuriis prouocatus, ultra quam christiana patientia permittit,  persecutionis mee causas exaggerasse uiderer, et ne prolixe rationis oratio, que multiplex atque perplexa est, fastidium inferret audientibus. Res enim gestas, ut supra premisimus [1227 1Kb] , notare studuimus, non rerum gestarum causas certis rationum indiciis enucleare. [1228 1Kb] Et qui in aliorum actionibus breuitati studemus, in nostris uerbositatis uitium cauere debemus. Zuendibold denuo cum exercitu ad Durfos uenit, munitionem [1229 1Kb] totis uiribus expugnare molitur. Sed cum minime conatus eius proficeret, episcopis [1230 1Kb] iubet, ut Reginarium et Odacrum et socios eorum anathematizarent; sed cum illi anathematis sententiam proferre recusarent [1231 1Kb] , minis [1232-1233 1Kb] , exprobationibus et contumeliis  utitur, et sic soluta obsidione unusquisque ad propria rediit. [1234 1Kb]

Ea [1235 1Kb] tempestate Odilbaldus [1236 1Kb] sanctus uir, Traiectensis ecclesie presul, e rebus [1237 1Kb] humanis sublatus, ad celeste regnum transiuit, in cuius loco subrogatus est Ratbodus [1238 1Kb] , uenerabilis antistes.

Circa confinia memoratri anni Arnolfus imperator migrauit a seculo [1239 1Kb] III Kal. Decembris, sepultusque est honorifice in Odingas [1240 1Kb] [in Radispona [1241 1Kb] in basilica sancti Hemmerammi [1242 1Kb] martyris, quem ipse dum uixit multum ueneratus est [1243 1Kb] 9-12], ubi et pater eius tumulatus iacet [1244 1Kb] .


DCCCC.

Anno [1245 1Kb] Dominice incarnationis 900 proceres et optimates, qui sub ditione [1246 1Kb] Arnolfi fuerant, ad  Foracheim [1247 1Kb] in unum congregati, Hludowicum, filium prefati principis, quem ex legitimo matrimonio susceperat, regem super se creant  , et coronatum regiisque ornamentis indutum in fastigio regni sublimant.

Dum hec in Germania aguntur, inter Zuendiboldum et primores [1248 1Kb] regni inexpiabilis oritur dissensio propter assiduas depredationes et rapinas que in regno fiebant, et quia cum mulieribus et ignobilioribus regni negotia disponens, honestiores et nobiliores quosque deiciebat, et honoribus et dignitatibus exspoliabat. Pro huiuscemodi itaque causa omnibus odiosus efficitur. Certatim igitur ad Hludowicum transeunt, eumque in regnum introducunt, et in Theodonis [1249 1Kb] uilla, manibus datis, eius  dominationi se subiiciunt. Hludowico trans Rhenum eunte, Zuendibold, coadunatis quoscunque potuit [1250 1Kb] , ciuitates regni circuit [1251 1Kb] , incendiis ac rapinis cuncta deuastat, arbitratus, defectores qui propter eius insolentiam et immanem malitiam ab eo defecerant, immaniora et peiora faciens ad se reuocare posse. Hludowicus in regnum rursus accersitur, et a comitibus Stephano, Gerardo [1252 1Kb] et Matfrido circa Mosam isdem Zuendibold in prelio interficitur, Idibus Augusti [1253 1Kb] . Eodem anno Gerardus comes Odam, uxorem eiusdem Zuendiboldi regis, sibi in matrimonium copulat.


 DCCCCI.

Anno Dominice incarnationis 901 [1254 1Kb]  gens Hungarorum [1255 1Kb] Langobardorum fines ingressa, cedibus, incendiis ac rapinis crudeliter cuncta deuastat. Cuius uiolentie ac belluino furori cum terre incole in unum agmen conglobati resistere conarentur, innumerabilis multitudo ictibus sagittarum periit; quamplurimi episcopi et comites trucidati sunt [1256 1Kb] . Liudwardus, [1257 1Kb] , episcopus uercellensis ecclesie, Caroli quondam imperatoris familiarissimus et consiliarius a secreto [1258 1Kb] , assumptis secum opibus atque incomparabilibus thesauris, quibus ultra quam estimari potest [1259 1Kb] abundabat, cum effugere eorum cruentam ferocitatem omnibus uotis elaboraret, super eos inscius incidit, ac mox interficitur;  opes que secum ferebantur, diripiuntur.

Eodem [1260 1Kb] anno Stephanus comes, frater Walonis [1261-1262 1Kb] , cum in secessu residens nocturnis horis aluum purgaret, a quodam per fenestram cubiculi sagitte toxicate ictu grauiter uulneratur, ex quo uulnere eadem nocte extinguitur.


DCCCCII.

Anno Dominice incarnationis 902 [1263 1Kb] Adalbertus cum fratribus Adalhardo et Heinrico, collecta ualida manu, aduersus Eberhardum et Gebehardum [1264 1Kb] et Rodulfum fratres, de quibus paulo superius mentionem fecimus, ex castro quod Babenbergk [1265 1Kb] dicitur prosiliens, ad pugnam processit [1266 1Kb] . Cuius impetum illi [1267 1Kb] uiriliter excipientes, ferro aciem irrumpunt, obuios quosque terre prosternunt, nec  ante desistunt, quam aduersariorum agmen fugam inire compellant; in quo certamine Heinricus interfectus [1268 1Kb] , et Adalhardus captus [1269 1Kb] , et postmodum [1270 1Kb] iussu Gebehardi decollatus est. Eberhardus etiam multis uulneribus confossus in prelio cecidit, ubi finito conflictu inter cadauera occisorum a suis inuentus, domum reportatur [1271 1Kb] , et paucis interpositis diebus et ipse moritur.


DCCCCIII.

Anno Dominice incarnationis 903 [1272 1Kb] Adalbertus Rodulfum episcopum de Wiziburgensi ecclesia fugat [1273 1Kb] , et res et possessiones prefate ecclesie crudelissime  depopulatur, filios etiam Eberhardi simul cum matre a propriis hereditatibus et honoribus regio munere concessis exire compellens, ultra Spehtheshart [1274 1Kb]  secedere cogit.

Circa hec tempora  Folco, Remorum archiepiscopus [1275 1Kb] , a quodam Winemaro [1276 1Kb] , satellite Balduini [1277 1Kb] comitis  , interfectus est. Causa autem huius interfectionis hec fuisse memoratur. Predictus Balduinus Atrabatis [1278 1Kb] castrum, uidelicet abbatiam sancti uedasti, nullo sibi concedente inuaserat, quam Carolus rex ei auferens, Folconi episcopo eandem in beneficium largitus est. Quod Balduinus egre ferens, misit ad iamdictum episcopum Winemarum, obsecrans, ne honores quos hactenus tenuerat atque possederat, ipse cupiditate  ductus sibi usurparet; insuper etiam ingentia dona [1279 1Kb] pollicitus est, si eius ope et interuentu prefatam possessionem obtinere posset. Sed cum episcopus minime assensum preberet, et, nescio [1280 1Kb] quid durius et amarius quam oportebat, responderet, ille, diabolo instigante, furore nimio succensus, ab eo diuertit, et quandam syluam cum sociis ingressus, cum idem Folco a Compendio palatio a rege reuerteretur, super eum irruit, et eum absque mora trucidauit. In Remorum cathedra Heriueus [1281 1Kb] sublimatus est, qui eundem Winemarum cum multis aliis episcopis excommunicauit, et pro tam inaudito scelere perpetuo anathemate condemnauit [1282 1Kb] .


DCCCCu.

Anno Dominice incarnationis 905 [1283 1Kb]  Hludowicus,  filius Bosonis, quem supra meminimus imperatoris nomen esse sortitum, Berengarium de Italia expulit, atque omne illud regnum sue ditioni subegit. Cernens autem nullum [1284 1Kb] sibi resistere aut posse aut audere, ultra quam oportebat de securitate presumens, ea que pacis et quietis sunt cepit cogitare. Absoluto itaque exercitu, cum perpaucis ueronam ingressus est, adhortante Adalhardo [1285 1Kb] prefate urbis episcopo. Ciues autem hoc Berengario summa cum festinatione notum fecerunt, qui eo tempore in Baioaria exulabat. Ille nil moratus, contractis [1286 1Kb] undique copiis ueronam peruenit, atque  improuidum uirum dolo cepit, et captum luminibus priuauit. Siquidem ciues qui partibus eius fauebant, portas ciuitatis ei aperientes, eum nocturno tempore intra muros receperunt, et sic insperate [1287 1Kb] et absque premeditatione Hludowicus non solum regno, sed etiam oculis priuatus est. Tandem itaque Berengarius regnum Italie multis cedibus cruentatum, infaustis infortunatisque preliis diu quesitum [1288 1Kb] , cum huiuscemodi triumpho obtinuit. Eodem anno in mense Maio comete [1289 1Kb] stella apparuit, et in mense Augusto hec mutatio regni facta est.


DCCCCuI.

Anno Dominice incarnationis 906 [1290 1Kb] Chuonradus comes filium suum Chuonradum misit cum armatorum non modica manu, ut irruerent super Gerardum  et fratrem eius Matfridum, eo quod honores suos et Gebehardi fratris eius [1291 1Kb] , uidelicet possessionem sancti Maximini et sancte Marie ad Horrea, uiolenter inuasissent; quibus exercitus ex regno Hlotharii sociatus est. Peruenerunt autem usque in pago Blesiaco [1292 1Kb]  , rapinis et incendiis hereditatem et possessionem supradictorum fratrum ac satellitum eorum depopulantes. Porro Gerardus et Mattridus a castro, in quo se munierant, legationem mittentes pacem petierunt; qua concessa, datis ex utraque parte sacramentis, usque in octaua [1293 1Kb] pasche, exercitus ad propria discessit.

Dum hec in regno Hlotharii aguntur, Chuonradus senior in Hessia [1294 1Kb] , in loco qui dicitur Fricdeslar [1295 1Kb] , cum multa turba peditum et equitum residebat,  crebras incursiones Adalberti suspectas habens; frater uero eius Gebehardus [1296 1Kb] in Wedereiba [1297 1Kb]  cum omnibus quos sibi adsociare poterat, eiusdem Adalberti prestolabatur repentinam inruptionem. Nec eos fefellit per omnia rerum euentus; siquidem Adalbertus uires aduersariorum extenuatas esse sentiens [1298 1Kb] , eo quod in tribus partibus essent diuisi, oportunum et diu exoptatum tempus aduenisse gaudens, congregatis sociis, mox arma corripit; et primo quidem simulat, se contra Gebehardum [1299 1Kb] copias transferre uelle, ut et illum bello perterreret, et fratrem securiorem redderet; deinde,  quanta potuit celeritate, aciem aduersus Chuonradum dirigit. Quod cum Chuonradus sero cognouisset, diuisis sociis in tribus turmis, ei incunctanter occurrit; et commissa pugna, due turme, una peditum et altera Saxonum, statim terga uertunt [1300 1Kb] . Quos cum Chuonradus clamore ingenti frustra hortaretur, ut nullatenus hostibus cederent, sed pro coniugum ac liberorum salute et defensione patrie totis uiribus decertarent, ipse cum tertia turma, animatis sociis, super aduersarios irruit, sed mox in ipso primo impetu multis uulneribus confossus, extinctus est. Adalbertus uictoria potitus, cum sociis fugientes insecutus est, et innumeram multitudinem, maxime peditum, gladio prostrauit [1301 1Kb] . Tribus itaque continuis diebus totam illam regionem perlustrans,  cedibus ac rapinis cuncta demolitus est. His patratis, oneratis [1302 1Kb] sociis spoliis ac ingenti [1303 1Kb] preda, ad Babenberch [1304 1Kb] castrum reuersus est. Peracta est autem hec cedes III Kalendas Martii. uenientes filii cum matre leuauerunt corpus Chuonradi, et sepelierunt in castello [1305 1Kb] quod Wileneburch  uocatur [1306 1Kb] .

Eodem anno circa Iulium mensem Hludowicus rex conuentum generalem celebrauit apud Triburias [1307 1Kb] uilla regia [1308 1Kb] , ubi adesse mandauit sepe dictum Adalbertum, ut in presentia optimatum regni pro se rationem redderet, et pacis conditionem quam hactenus exosam habuerat, tandem aliquanto, deposita crudelitatis tyrannide, susciperet, et a rapinis [1309 1Kb] , cedibus et incendiis saltem [1310 1Kb] uel sero quiesceret.  Sed his salutaribus monitis nequaquam assensum prebuit. Cernens itaque rex obduratum eius animum et in cepta rebellionis malitia obstinatum,  collecto undique exercitu, eum in castro quod Terassa [1311 1Kb]  dicitur, obsidione cinxit. Interea Egino [1312 1Kb] , qui eius indiuiduus comes in omni prauitate [1313 1Kb] extiterat, ab eius societate defecit, et cum omnibus suis ad regis castra transiit. Protracta igitur paulo prolixius obsidione, fractus animo Adalbertus ad callida argumenta conuertitur, et omni ingenio excogitare cepit, qua arte obsidio solueretur, ut exercitu ad propria remeante optata libertate potitus [1314 1Kb] , ipse cum sibi fauentibus dolos quos in pectore uoluebat, longe lateque effundere posset. Portis itaque apertis, a munitione exiens [1315 1Kb] cum perpaucis, ultro regi [1316 1Kb] se obtulit, supplex ueniam de commissis exposcit, emendationem promittit. Sed cum fraus que struebatur, suis prodentibus fuisset  detecta [1317 1Kb] custodie mancipatus [1318 1Kb] est, et in presentia totius exercitus manibus uinctis adductus, omnibus adiudicantibus capitalem [1319 1Kb] suscepit sententiam u [1320 1Kb] Idus Septembris Facultates et possessiones eius in fiscum redacte sunt, et dono regis inter nobiliores [1321 1Kb] quosque distribute [1322 1Kb] .

Compositis itaque [1323 1Kb] in orientali Francia rebus, rex Mediomatrico [1324 1Kb] uenit  ibique [1325 1Kb] in publico conuentu Gerardum atque Matfridum proscriptione damnauit. Inde egressus [1326 1Kb] , Strazburgensem urbem [1327 1Kb] adiit, ibique episcopum ac plebem inter se dissidentem ad concordiam reuocauit, et sic Rheno transmisso, recto itinere in Alamanniam perrexit. Per idem tempus Baltrammus [1328 1Kb] Strazburgensis ecclesie et Ludelmus [1329 1Kb] Tullensis [1330 1Kb] ecclesie presules,  migrauerunt a seculo; quibus successerunt in pontificali cathedra Otbertus in Strazburgensi ciuitate, et Druogo [1331 1Kb] in Tullensi [1332 2Kb] .





CONTINUATOR REGINONIS





PERTZII MONITUM.


 Qui Reginonis Chronicon seculo decimo continuatione donauit, nomen quidem suum latere uoluit; pro monacho tamen sancti Maximini Treuirensis, in quo et Reginonis opus conscriptum fuisse diximus, habendus est, cum res eius non solum bene cognoscat, sed cordi habeat  , et eum Adalberti monachi familiaritate usum fuisse constet  . Simlerus et recentiorum alii Romerium uocant, nulla tamen, quam prodiderint, ratione ducti; in quo eos haud aliter fefellisse opinor, quam quod uarii scriptores, Simlerus, Posseuinus, uossius et alii, opus uarios usque ad annos 972, 977, 1453, 1457, 1467, 1477 excurrere docent, cum in nulla editione annum 967 supergrediatur.

Auctor, quisquis sit, Annalibus Augiensibus et Alamannicis, in quantum porrigebantur, innixus, post annum 939 scribendi initium fecisse uidetur  ; sed que ipse expertus subiecit, multo maioris, et in tanta eo seculo historicorum penuria,  maximi facienda sunt, quippe cum quibus nec Liutprandi Historiam, nec que Widukindus Corbeiensis tradidit, ullo modo componas. Quare et succedentibus seculis ab Hermanno, Sigefrido, Ottone Frisingensi, aliisque sepius exscripta sunt.

Subsidia editionis, ad Reginonem prefatus , recensui.



[CONTINUATIO CHRONICI.]


DCCCCuII.

Anno  Dominice incarnationis 907 Bawarii [1333 1Kb] cum Ungariis [1334 1Kb] congressi, multa cede prostrati sunt; in qua congressione Liutbaldus [1335 1Kb] dux occisus est, cui filius suus [1336 1Kb] Arnulfus [1337 1Kb] in ducatum [1338 1Kb] successit.


DCCCCuIII.

A. D. I. [1339 1Kb] 908 Ungarii iterum terminos transgressi, Saxoniam et Thuringiam uastauerunt [1340 1Kb]  .


 DCCCCIX.

A. D. I. 909 Ungarii Alamanniam ingressi [1341 1Kb] sunt  .


DCCCCX.

A. D. I. 910 Franci in confinio Bawarie et Francie Ungariis [1342 1Kb] congressi, miserabiliter aut uicti aut fugati sunt  . In quo prelio Gebeardus [1343 1Kb] comes interiit  , relictis duobus filiis suis adhuc pueris, Udone et Herimanno [1344 1Kb] , qui postea clari et [1345 1Kb] nobiles in Francia extiterunt.


DCCCCXI.

A. D. I. 911 Hludowicus rex [1346 1Kb] , filius Arnulfi imperatoris, obiit; cui Chuonradus, filius Chuonradi ab Adalberto occisi, regali iam stirpe deficiente, in  regno successit  .


DCCCCXII.

A. D. I. 212 Ungarii iterum, nullo resistente, Franciam et Thuringiam uastauerunt. Hatto [1347 1Kb] - [1348 1Kb] archiepiscopus obiit, uir adeo strenuus et prudens, cui Herigerus [1349 1Kb] successit. Otto, dux Saxonum, obiit.


DCCCCXIII.

A. D. I. 913, hiemps magna nimis. Ungarii partes Alamannie uastauerunt, et iuxta In fluuium [1350 1Kb] a Bawariis et Alamannis [1351 1Kb] occisi sunt. Eodem anno Einhardus [1352 1Kb] , episcopus Spirensis, a Bernhardo [1353 1Kb] et Chuonrado comitibus cecatus est.


DCCCCXIu.

A. D. I. 914 [1354 1Kb] Othbertus, Strazburgensis  episcopus [1355 1Kb] , occiditur. Salomon episcopus captus est.


DCCCCXu.

A. D. I. 915 Ungarii totam Alamanniam igne et gladio uastauerunt, sed totam [1356 1Kb] Thuringiam et Saxoniam peruaserunt, et usque ad Fuldam monasterium peruenerunt.


DCCCCXuI.---DCCCCXuII.

A. D. I. 917 [1357 1Kb] Ungarii per Alamanniam in Alsatiam et usque ad fines Lothariensis regni peruenerunt. Erchanger [1358 1Kb] et Berahtold [1359 1Kb] decollantur [1360 1Kb] . Arnulfus, dux Bawariorum, regi rebellat.


DCCCCXuIII.

A. D. I. 918 Chuonradus rex natiuitatem sancti Ioannis Heroluesfelt [1361 1Kb]  monasterio celebrauit.


 DCCCCXIX.

A. D. I. 919 Chuonradus rex obiit, uir per omnia mansuetus et prudens [1362 1Kb] , et diuine religionis amator. Qui cum obitus sui diem imminere sentiret, uocatis ad se fratribus et cognatis suis, maioribus scilicet Francorum, mortem sibi imminere predixit, et ne in [1363 1Kb] eligendo post se rege [1364 1Kb] dissidium regni fieret, paterna eos uoce premonuit; sed et Heinricum, Saxonum ducem, filium Ottonis, uirum strenuum et industrium precipuumque pacis sectatorem, ut eligerent iussit, aliumque ei ad hoc officium eque condignum inueniri non posse testificans, sceptrum ei et coronam ceteraque regie dignitatis ornamenta, pacto [1365 1Kb] tuendi et conseruandi regni [1366 1Kb] , per eosdem [1367 1Kb] transmisit. Ipse uero huic uite [1368 1Kb] decedens  [1369 1Kb] , in Fulda monasterio honorifica [1370 1Kb] sepultura tumulatus est. Multis tamen laboribus, paucis quos regnauit annis [1371 1Kb] , est a Bawariis et Alamannis et Saxonibus sibi rebellantibus fatigatus [1372 1Kb] , quos ante obitum suum. Deo propitio, superauit.


DCCCCXX.

A. D. I. 920 Heinricus dux consensu Francorum, Alamannorum, Bawariorum, Thuringorum [1373 1Kb] et Saxonum, rex eligitur; qui initium sui regni disciplina seruande pacis inchoauit. Multi enim illis temporibus, etiam nobiles, latrociniis insudabant.


DCCCCXXI.

A. D. I. 921 apud Franciam superiorem [1374 1Kb] graues et intestine discordie feruent inter Ruodbertum, inuasorem regni, et Carolum regem. Interim [1375 1Kb]  Heinricus rex stabiliende paci et reprimende [1376 1Kb] Sclauorum seuitie fortiter insistit.


DCCCCXXII.

A. D. I. 922 [1377 1Kb] Suessionis inter Ruodbertum et Carolum tanta pugna commissa est, ut pene ex utraque parte uictores esse uiderentur. Carolus tamen ori sacrilego Ruodberti ita lanceam infixit, ut diffissa lingua [1378 1Kb] , ceruicis posteriora penetraret.


DCCCCXXIII.

A. D. I. 923 pretiosissimus thesaurus sanguinis Domini uenit in Augiam [1379 1Kb] uI Idus Nouembris. Haycho [1380 1Kb] abba Fuldensis obiit, cui Hiltibertus [1381 1Kb] successit. Carolus Alsatiam et partes illas Francie iuxta Rhenum usque Magontiam sibi usurpaturus, usque Paternisheim [1382 1Kb]  uillam iuxta Wormatiam  hostiliter peruenit. Unde fidelibus regis Heinrici Wormatie coadunatis, aliter quam decuerat regem, aufugit. [1383 1Kb] Eodem anno Heinricus rex [1384 1Kb] , adiunctis sibi Ruotgero archiepiscopo  , Gisalberto duce, Mettensem urbem obsedit, et Widgerum [1385 1Kb]  , licet diu reluctantem, sibi obedire cegit. Herimannus sanctissimus uir, Coloniensis episcopus, obiit, cui Wigfridus [1386 1Kb] successit.


DCCCCXXIu.

A. D. I. 924 Ungarii orientalem Franciam uastauerunt. Carolus et Heinricus reges apud Bonnam castellum conueniunt, et pacem inter se facientes, fedus ineunt, et Carolus nunquam sibi amplius Lothariense [1387 1Kb] regnum usurpaturus regreditur [1388 1Kb] . Eodem anno ab Heriberto comprehensus in custodia  [1389 1Kb] mittitur.


DCCCCXXu.

A. D. I. 925 Heinrico rege coadunatum et constabilitum Lothariense regnum [1390 1Kb] in sua potestate habente, Carolus rex in custodia qua tenebatur obiit; qui fertur uir hebetis esse ingenii et minus aptus utilitatibus regni. Omnes etiam a filio eius deficientes, quippe qui tunc temporis, capto patre, in Hiberniam [1391 1Kb] exulauerat, quendam Ruodolfum sibi regem eligunt. Eodem anno Witgerus episcopus obiit, cui [1392 1Kb] Benno ex ordinariis Strazburgensibus, in Alpibus quondam heremiticam uitam ducens, successor eligitur.


DCCCCXXuI.

A. D. I. 926 Ungarii totam Franciam, Alsatiam,  Galliam et Alamanniam igne et gladio uastauerunt  . Burchardus [1393 1Kb] , dux Alamannie, in Italia occiditur  . Herigerus, Deo dignus presul, obiit, cui Hildibertus [1394 1Kb] , Fuidensis abbas, successit. Herimanno ducatus Alamannie committitur, qui uiduam [1395 1Kb] Burchardi duxit uxorem.


DCCCCXXuII.

A. D. I. 927 Benno, qui et Benedictus [1396 1Kb] episcopus dicitur, a Mettensibus excecatur; et synodo apud Diusburgum [1397 1Kb] habita, omnes illius facti auctores [1398 1Kb] excommunicantur, et Adalbero nobilis pro eo episcopus instituitur.


DCCCCXXuIII.

A. D. I. 928 Heinricus rex Bemos [1399 1Kb] hostiliter inuasit, et prestante Deo fortiter superauit. Ea  tempestate Ottoni [1400 1Kb] , filio eiusdem regis, natus est filius Willihelmus [1401 1Kb] . Hyems  magna nimis [1402 1Kb] . Ruodgerus [1403 1Kb] , Treuirorum archiepiscopus, obiit, cui Ruodbertus successit.


DCCCCXXIX.

A. D. I. 929 Gisalbertus [1404 1Kb] dux Gerburgam, filiam Heinrici regis, duxit uxorem.


DCCCCXXX.

A. D. I. 930 Otto, filius regis Heinrici, Edgid, filiam regis Anglorum, duxit uxorem.


DCCCCXXXI.

Anno D. I. 931 Heinricus rex regem Abotridorum et regem Danorum efficit Christianos  . Eodem anno rex ab Eberhardo [1405 1Kb] aliisque Francie comibus seu episcopis in Franciam uocatus [1406 1Kb] , singillatim  ab unoquoque eorum in domibus suis uel [1407 1Kb] ecclesiarum sedibus regem decentibus est conuiuiis et muneribus honoratus [1408 1Kb] .


DCCCCXXXII.

A. D. I. 932 Ungarii per orientales Francos et Alamanniam [1409 1Kb] multis ciuitatibus igne et gladio consumptis, iuxta Wormatiam Rheno transito, usque ad mare oceanum Galliam deuastantes, per Italiam redierunt.


DCCCCXXXIu.

A. D. I. 934 Heinricus rex Ungarios multa cede prostrauit, pluresque [1410 1Kb] ex eis comprehendit. Eodem  anno Sclauos qui uucrani [1411 1Kb]  uocantur hostiliter inuasit et uicit, sibique tributarios fecit. Ecclesia sancti Maximini  turbine cecidit: electione [1412 1Kb] clementia [1413 1Kb] regis monachis reddita [1414 1Kb] , Ougo [1415 1Kb] , antea prepositus, abba eiusdem loci eligitur, et monachi non regulariter [1416 1Kb] ibi uiuentes [1417 1Kb] expelluntur


DCCCCXXXu.

A. D. I. 935 Heinricus rex paralisi percutitur.


DCCCCXXXuI.

A. D. I. 936 [1418 1Kb] synodus apud Erfesfurd [1419 1Kb] , in Turingia [1420 1Kb] celebratur a compluribus episcopis. Heinricus rex, precipuus pacis sectator strenuusque paganorum insecutor, post plures fortiter et uiriliter actas uictorias, dilatatis undique sui  regni terminis [1421 1Kb] , uI. Non. Iulii diem clausit extremum, cui filius suus Otto consensu primorum regni successor eligitur. [1422 1Kb] Hildibertus archiepiscopus obiit, cui Fredericus [1423 1Kb] successit. Unni archiepiscopus  obiit, cui [1424 1Kb] Adaldagus [1425 1Kb] successit.


DCCCCXXXuII.

A. D. I. 937 monasterium sancti Galli et monasterium sancti Bonefacii [1426 1Kb] igne comburuntur. Ruodolfus, rex Burgundionum [1427 1Kb] , et Arnolfus, dux Bawariorum, obierunt. Graues et intestine discordie inter Heinricum, fratrem regis, et Eberhardum, ducem Francorum, nascuntur ob exortas inter uassalos [1428 1Kb] eorum inimicitias.


DCCCCXXXuIII.

A. D. I. 938 filii ducis Arnolfi ambitione ducatus  regi rebellant [1429 1Kb] ; quos ipse debellaturus in Bawariam ibat; sed non, ut uoluit, eos pacificare ualens reuertitur. Interim frater regis Heinricus ab Eberhardo comprehenditur in castello Badalikki [1430 1Kb]  ; quo tamen citius liberato, Eberhardus Hildinesheim [1431 1Kb] in exilium destinatur. Iterumque [1432 1Kb] rex in Bawariam reuertens, omnes sibi subdidit, et Eberhardum, Arnolfi filium, plus aliis rebellem in exilium misit. Ungarii iterum a Saxonibus multa cede uastati.


DCCCCXXXIX.

939, [1433 1Kb] Eberhardus ab exilio remittitur, totumquo  regnum inimicitiis [1434 1Kb] et rebellionibus confunditur. Eberhardus enim et Gisalbertus cum Heinrico, fratre regis, aduersus regem coniurant, sed et quidam [1435 1Kb] ecclesiastici uiri nequam [1436 1Kb] et Deo odibiles cum illis factione concordant, omniaque passim pacis et concordie iura turbabant. Tunc rege Lotharienses [1437 1Kb] , ubi tunc rebellionis summa gerebatur, adeunte [1438 1Kb] , Gisalbertus cum fratre regis transitum Rheni regi prohibere uolens, nec ualens, iuxta Biertanam [1439 1Kb]  sociis [1440 1Kb] regis congreditur, Deoque uictoriam prestante, pluribus suorum occisis aliisque fugatis, ipse et frater regis fuge subsidia petunt. Quos rex insequens, usque ad Caprimontem  peruenit, castellumque in eo situm firma undique obsidione circumdedit. Interim Ludouicus,  rex Gallie Romane, filius Caroli, consilio inimicorum regis sub obtentu requirendi Lothariensis regni, quod pater suus perdiderat, Alsatiam inuasit, ubi queque poterat [1441 1Kb] plus hostiliter quam regaliter gessit. Quod rex Otto patienter non ferens, Caprimontem obsidione [1442 1Kb] absoluit, et Alsatiam petens, Ludouicum regem expulit. Quo expulso, Brisacam [1443 1Kb]  castellum munitissimum, obsedit, ubi quam plura utrimque fortia et bellica gesta sint [1444 1Kb] , futura [1445 1Kb] posterorum [1446 1Kb] successio non ignorabit [1447 1Kb] . Unde Fridericus, archiepiscopus Magontiensis, et Ruodhardus, episcopus Strazburgensis, fixis in obsidione tentoriis, et relictis copiarum quas detulerant sarcinis, nocte clam aufugerunt, et Mettensem urbem adeuntes, Gisalberto et Heinrico se occursuros,  ut coniurauerant, sperauerunt. Sed longe aliter eis contigit, [1448 1Kb] quod eos spes [1449 1Kb] inanissima delusit. Nam Gisalbertus et Eberhardus, iuxta Anternacum castellum cum suis Rhenum transituri [1450 1Kb] , ab Udone et Chuonrado [1451 1Kb] comitibus ceterisque regis fidelibus [1452 1Kb] , ne transeant, bellica sunt congressione [1453 1Kb] citoque mortis compendio [1454 1Kb] preuenti. Nam Eberhardus occiditur, et Gisalbertus in Rheno submersus necatur, plurimique ex illorum sociis occisi, reliqui uero sunt fugati aut capti. Quo audito, Prisacenses [1455 1Kb] castellani regie dominationi [1456 1Kb] subduntur, et castellum [1457 1Kb] obsidione absoluitur.  Tunc iterum rex [1458 1Kb] Lotharienses adiens, omnes suo subiugauit imperio. Sed et fratrem suum proiectis armis ad se uenientem solita sibi suscepit misericordia; nam omnia que in eum deliquit, indulsit, et fraterno eum secum [1459 1Kb] amore detinuit. Omnibus tamen Lothariensibus subactis, aliquandiu resistere conatus est episcopus Mettensis, unde Theodonis uilla capellam domni Ludouici pii imperatoris, instar Aquensis inceptam, ne perficeretur aut pro munimine haberetur, destruxit. Nec tamen diutius in huiuscemodi [1460 1Kb] rebellione permansit; statim siquidem totum regnum uelut ex ipsis fidei uisceribus, Deo propitio, ad regem conuertitur, et exstinctis hostibus, pax et concordia renouatur, Fridericus archiepiscopus ad Fuldam  monasterium mittitur, et Ruodhardus Strazburgensis Corbeie monasterio destinatur. Interim dum hec que prediximus aguntur, domna Edgid [1461 1Kb] regina  Lauresham [1462 1Kb] monasterio commoratur. In hac eadem tempestate Dancmar [1463 1Kb]  , frater regis ex concubina, rebellans [1464 1Kb] , in Eresburgo [1465 1Kb] castello occiditur, aliique sequaces eius truncantur aut suspenduntur. Hec tempestas [1466 1Kb] non in una [1467 1Kb] solum, sed in omnibus Saxonie et Francie prouinciis, huc et illud uersabatur [1468 1Kb] . Wigman Saxo rebellans [1469 1Kb] reconciliatur. Ludouicus rex Gerbirgam, uiduam Gisalberti duxit uxorem.


DCCCCXL.

A. D. I. 940 Heinrico, fratri [1470 1Kb] regis, Lothariensis ducatus committitur, qui mox eodem anno a  Lothariensibus expellitur; cui Otto comes in eodem ducatu successit. Et [1471 1Kb] Fridericus episcopus a Fulda remittitur.


DCCCCXLI.

A. D. I. 941 Heinricus, frater regis [1472 1Kb] , cum quibusdam Saxonibus contra regem conspirat [1473 1Kb] ; quorum qui maiores uidebantur, rex decollari iubebat. Fratrem uero suum Inglenheim [1474 1Kb] custodie mancipabat. Fridericus archiepiscopus, quia [1475 1Kb] conspirationis huius particeps uidebatur, publica se examinatione, perceptione corporis et sanguinis Domini coram populo in ecclesia purgauit.


 DCCCCXLII.

A. D. I. 942 rex natalem Domini Franconofurt [1476 1Kb] celebrauit, ubi frater eius per Ruodbertum, Magontiensis ecclesie diaconum, custodiam [1477 1Kb] noctu clam aufugiens, antelucano tempore [1478 1Kb] regis ecclesiam adeuntis pedibus accubuit, et, concessa uenia, misericordiam quam precatur [1479 1Kb] obtinuit. Bonna [1480 1Kb] castello preclara [1481 1Kb] synodus a uiginti duobus episcopis habetur. Treueris basilica sancti Maximini dedicatur. Sidus simile comete per 14 noctes uisum, et immensa mortalitas boum secuta est.


DCCCCXLIII.

A. D. I. 943 Otto dux obiit, cui Chuonradus [1482 1Kb] , filius Werinheri [1483 1Kb] , in ducatu successit.


DCCCCXLIu.

 A. D. I. 944 rex apud Diusburgum [1484 1Kb]  in rogationibus placitum cum primoribus [1485 1Kb] Lothariensium et Francorum habuit, ubi factione Chuonradi ducis Ruotbertus, archiepiscopus Treuirensis, et Ricarius [1486 1Kb] , Tungrensis [1487 1Kb] episcopus, infidelitatis apud regem arguuntur, sed in breui ab obiecto sibi crimine liberantur. Illuc etiam a Traiectensibus clericis corpus sancti Seruatii asportatum est, ob multimodas sibi ab Immone comite illatas iniurias. Ungarii a Baiouariis et [1488 1Kb] Carantanis in loco Weles [1489 1Kb]  tanta cede mactantur, ut nunquam a nostratibus antea taliter infirmarentur [1490 1Kb] . Adalbertus comes, filius Matfridi, ab Idone [1491 1Kb] occiditur.


DCCCCXLu.

A. D. I. 945 Ricarius episcopus obiit, cui Ougo  [1492 1Kb] Treuerensis abbas, in episcopatu [1493 1Kb] successit. Herimannus  et Chuonradus duces, quasdam inter se inimicitias habentes, in presentia piissimi regis in Cassella [1494 1Kb]  sunt replicati. Bertaldus [1495 1Kb]  , dux Baiuuariensis, obiit, cui [1496 1Kb] Heinricus, frater regis, in ducatu successit.


DCCCCXLuI.

Anno 946 Ludouicus rex, a suis regno expulsus, auxilium petens regem Ottonem adiit, et, ut desiderauerat, obtinuit. Nam manu ualida [1497 1Kb] rex Galliam intrauit, et Remensem urbem et Laudunum [1498 1Kb]   aliaque castella complurima firma et munita Ludouico reddi fecit, ipseque hostiliter usque Rothomagum [1499 1Kb] peruenit. Inde omnibus pene, excepto Hugone Ruodberti filio, regni maioribus regi suo subactis, in patriam [1500 1Kb] regreditur.


DCCCCXLuII.

A. D. I. 947 [1501 1Kb] domna Edgid regina obiit, que maximo regis omniumque suorum planctu Magedeburg [1502 1Kb] sepelitur. Chuonradus dux, regi tunc temporis pene pre omnibus charus, Liutgardam [1503 1Kb] , filiam regis, in matrimonium sumpsit. Liutolfus [1504 1Kb] , filius regis tali ut decuerat apparatu Itam, filiam [1505 1Kb] Herimanni ducis, sibi coniugio copulauit.


DCCCCXLuIII.

A. D. I. 948 [1506 1Kb] synodus in Inglenheym [1507 1Kb] 34  episcoporum [1508 1Kb] habetur, cui presidente [1509 1Kb] Marino [1510 1Kb] episcopo, Romane ecclesie legato, incliti reges Otto et Ludouicus affuerunt; in qua multis ecclesiastice utilitati rebus [1511 1Kb] promulgatis, causa quoque Hugonis [1512 1Kb] , filii Heriberti, qui Artaldum archiepiscopum expellens, sedem [1513 1Kb] ecclesie Remensis [1514 1Kb] inuaserat, uentilatur, et omnium qui affuerunt [1515 1Kb] iudicio episcoporum damnatur. Chuonradus comes qui Curcipoldus dicebatur, filius Eberhardi, uir sapiens et prudens, obiit.


DCCCCXLIX.

A. D. I. 949 Waldo, Curiensis episcopus, obiit [1516 1Kb] , cui Hardbertus successit. Uto comes obiit, qui permissu regis, quicquid beneficii aut prefecturarum habuit, quasi hereditatem inter filios diuisit, Herimannus  dux, inter suos sapientissimus et prudentissimus, obiit Iu Idus [1517 1Kb] Decembris. Eodem anno Liutolfo, filio regis, Mathildis filia nascitur.


DCCCCL.

A. D. I. 950 rex Purificationem sancte Marie Franconofurt celebrauit, indeque Wormatiam adiit ubi uiduam Herimanni ducis ad se uenientem benigne suscepit, sed et filio suo Liutolfo [1518 1Kb] ducatum Alamannie commisit. Ibi Chuonradus, filius Gebehardi [1519 1Kb] comitis, quoniam [1520 1Kb] cum quadam nepte regis se concubuisse sibi [1521 1Kb] imposuit, a quodam  Burchardo Saxone monomachia uictus, fefellisse patuit. [1522 1Kb] Eodem anno Bemorum [1523 1Kb] princeps Bolizlau [1524 1Kb] regi rebellat, quem rex ualidissima manu adibat, sueque per omnia ditioni subdebat. Ruodhardus, Strasburgensis episcopus, obiit, cui Udo [1525 1Kb] filius Udonis comitis, in episcopatu successit. Rihgowo [1526 1Kb] , Wormatiensis episcopus [1527 1Kb] , obiit, cui Anno successit. Ruodbertus archiepiscopus pro acquirenda abbatia sancti Maximini multum laborauit, sed Deo propitio non [1528 1Kb] preualuit.


DCCCCLI.

A. D. I. 951 rex Otto in Italiam ire uolens, multo se ad hoc iter apparatu prestruxit, quoniam [1529 1Kb] Adalhaidam, uiduam Lotharii regis Italici, filiam Ruodolfi regis, a uinculis et custodia qua [1530 1Kb]  a Berengario tenebatur liberare [1531 1Kb] , sibique eam in matrimonium assumere, regnumque cum ea simul Italicum adquirere deliberauit [1532 1Kb] . Quod iter [1533 1Kb] filius eius Liutolfus cum Alamannis anticipans, patrique, si quid ibi ad ingressum suum fortiter ageretur, placere [1534 1Kb] desiderans, nichil tale quod sperauerat peregit, sed potius [1535 1Kb] inconsultum patrem offendens [1536 1Kb] totius inde rebellionis [1537 1Kb] et discordie seminarium sumpsit. Patruus enim eius, Heinricus dux, omnium eius honorum et prosperitatum inuidus, de Bawaria per Trientum [1538 1Kb] legatos suos premisit in Italiam, omniumque quorum potuit mentes Italicorum ab eo auertit, in tantum, ut nec ciuitas nec castellum, que subsequenter regis pistoribus et cocis [1539 1Kb] patuerant, filio regis aperiretur, omniaque  ibi incommoda et plena molestie pateretur. Mox subsequenter rex regnum Italicum ingreditur, Deoque sibi assistente, totius Italie possessor efficitur. Sed et domna Adalheidis [1540 1Kb] , Deo amabilis regina, sua ipsius prudentia a custodia est, Deo propitio, liberata, et Ottoni regi felici, Deo auspicante, copula coniuncta est. Tunc [1541 1Kb] Liutolfus [1542 1Kb] dux, hec que prescripsimus egre ferens, inconsulto patre, archiepiscopo Friderico comite in patriam reuertitur.


DCCCCLII.

A. D. I. 952 [1543 1Kb] rex, expulso Berengario, cum suis fidelibus hiemans in Italia, Papie natalem Domini celebrauit. Sicque dispositis regni negotiis, uerno tempore in patriam rediit, ducem autem  Chuonradum ad persequendum Berengarium in Italia reliquit [1544 1Kb] Liutolfus dux de Italia reuertens, regio ambitu natalem Domini Salefeld [1545 1Kb]  celebrauit [1546 1Kb] , ubi Fridericum archiepiscopum omnesque qui in promptu erant regni maiores secum detinuit. Quod conuiuium iam multis suspiciosum cepit haberi, et plus ibi destructionis quam utilitatis ferebatur tractari. Chuonrado duce ad persequendum Berengarium relicto, Berengarius eiusdem ducis consilio sponte sua in Saxoniam ad regem uenit, nichil tamen de his que uoluit obtinuit; sed machinatione Heinrici ducis, fratris regis, uix [1547 1Kb] uita et patria indulta, in Italiam rediit; unde etiam Chuonradus dux multum offensus, a debita regis fidelitate defecit. Tunc Fridericus archiepiscopus et  Chuonradus dux amici facti sunt, nam antea inimici erant ad inuicem. Eodem tamen [1548 1Kb] anno mediante Augusto mense conuentus Francorum, Saxonum, Bawariorum, Alamannorum et Langobardorum publicus apud Augustanam urbem Rhetie prouincie agitur, ubi prescriptus Berengarius cum filio suo Adalberto regie se [1549 1Kb] per omnia in uassalitium dedidit [1550 1Kb] dominationi [1551 1Kb] , et Italiam iterum cum gratia et dono regis accepit regendam. Marca tantum ueronensis et Aquileiensis [1552 1Kb] excipitur, que Heinrico, fratri regis, committitur. Berengarius tamen in Italiam reuertens, omnia hec in episcopos et comites ceterosque Italie principes retorsit, omnibus [1553 1Kb] eos odiis et inimicitiis insequens, inimicissimos sibi fecit.


 DCCCCLIII.

A. D. I. 953 rex natalem Domini Franconofurd celebrauit. Indeque in Alsatiam [1554 1Kb] progrediens, socrui sue Berte, matri scilicet domne Adalheidis regine, abbatiam in Erestein [1555 1Kb]  dedit. Tunc iam animositates et consilia occulte contra eum facta palam ceperant apparere, et unusquisque eorum que in corde contexerant [1556 1Kb] aperire. Redeunte enim illo de Alsatia et Inglenheim pascha celebraturo, Liutolfus, filius eius, et Chuonradus dux, nequam fautoribus, et maxime iuuenibus, et de Francia et de Saxonia et de Bawaria sibi coadunatis, conspirauerant [1557 1Kb] , et quascunque [1558 1Kb] poterant, munitiones seu castella future seditioni muniebant. Nec enim iam clam [1559 1Kb] agebatur quo  tendebant, sed aperta rebellionis signa monstrabant. Rex igitur Inglenheim perueniens, paucis [1560 1Kb] suorum fidelium secum habitis, non tutum [1561 1Kb] inter medios hostes pascha celebrandum ratus, Magontiam inde secessit; ubi aliter quam regem decebat, diutius ante portas expectans, Friderico archiepiscopo iam cum illis conspirante, uix urbis ingressum obtinuit. Tunc Liutolfus et Chuonradus ibi ficta [1562 1Kb] ad eum humilitate, ut post claruit, uenientes, nichil talium se in eius contrarietatem [1563 1Kb] egisse dicebant, sed si Heinricus, frater eius, in pascha Inglenheim ueniret, illum se comprehensuros non negabant; quod rex tranquille ac modeste suscipiens, nauigio Coloniam attigit, indeque progrediens Drotmanni [1564 1Kb]  uico pascha celebrauit. Post pascha, coadunata fidelium  suorum multitudine, Coloniam iterum rediit, ibique Mettensem episcopum, in quo maxima spes et fiducia Liutolfo et Chuonrado esse uidebatur, omnesque Lotharienses, exceptis paucis, quibus prede et rapine cordi erant, obuios habuit, et ab inimicis [1565 1Kb] suis deficientes benigna ad se uenientes suscepit caritate, et in sua fidelitate firmos et stabiles coadunauit. Quibus dispositis, in Saxoniam reuertitur, ubi firmatis nichilominus et stabilitis suis rebus, iterum in Franciam hostili manu reuertitur. Quo audito, Fridericus archiepiscopus Magontia secessit, et ciuitatem inimicis regis tuendam commisit. Ipse [1566 1Kb] Brisacam [1567 1Kb] castellum, latibulum semper Deo regique rebellantium, intrauit, totamque ibi pene estatem, rei euentum expectaturus, permansit.  Tunc rex, audiens Magontiam, metropolim Francie regiamque [1568 1Kb] ciuitatem, inimicis suis deditam, qua potuit uelocitate eam adiit, collectaque suorum fidelium multitudine, tam Francorum quam Saxonum et Lothariensium, firma eam obsidione circumdedit. Sed et frater eius Heinricus de Bawaria regi auxilium collaturus aduenit, licet [1569 1Kb] ibi plus incommodi quam utilitatis sibi [1570 1Kb] conquisierit. Nam interim Liutolfus Bawarios machinatione Arnoldi [1571 1Kb] , fratris Iudithe [1572 1Kb] , uxoris eius, ab eo auertit, et Ratisbonam intromissus, omnes eius ibi thesauros diripuit, suisque rapiendos distribuit. Que eius incommoda rex suis preponens, Magontiam obsidione absoluit, et in Bawariam iter  dirigens [1573 1Kb] , Radasbonam obsedit; in qua obsidione pene usque natalem Domini permansit. Eodem anno Wigfridus [1574 1Kb] , Coloniensis ecclesie archiepiscopus, obiit; cui Brun [1575 1Kb] , frater regis, succedens, totius [1576 1Kb] Lothariensis regni ducatum et regimen [1577 1Kb] cum episcopatu suscepit. Liutgarda, filia regis, obiit.


DCCCCLIu.

A. D. I. 954 rex, omissa obsidione, in Saxonia natalem Domini celebrauit, iterumque [1578 1Kb] appropinquante quadragesima in Bawariam remeauit. Ibi Heroldus [1579 1Kb] archiepiscopus  a fratre regis cecatus est, et [1580 1Kb] Deo propitio, uiribus imminutis inimicorum, in breui tota Bawarie uirtus ad eum et Alamannie in tantum conuertitur, ut et Radasbona  [1581 1Kb] ciuitas regi redderetur, ipsique rebellatores, nichil se contra eum uelle uel posse, profiterentur. [* 1Kb] Fridericus etiam sacramento se expurgaturus, nichil contra regiam se fidelitatem egisse, accessit; sed rex omni pietate plenus ab hoc [1582 1Kb] eum sacramento absoluit. In eodem anno Chuonradus dux cum Lothariensibus [1583 1Kb] duce Brun [1584 1Kb] archiepiscopo, in Blesensi [1585 1Kb] pago, apud uillam Rimilinga [1586 1Kb]  congressurus erat; sed in ultimo, quia contra regem erat, Deo uolente fieret, remanebat. Ungarii, ducentibus inimicis regis in quadragesima Rheno transito, peruadentes Galliam, inaudita mala in ecclesias [1587 1Kb] Dei fecerunt, et per Italiam redierunt. Fridericus archiepiscopus obiit, uir [1588 1Kb] in sancta religione strenuus et ualde laudabilis, nisi in  hoc tantum uidebatur reprehensibilis, quod sicubi uel unus regis inimicus emersit, ipse se statim secundum apposuit. Cui successit regis filius Willihelmus, a populo et clero in Arnestat  concorditer electus. Ea tempestate Liutolfus in gratiam regis reuocatus, uassalos quos habuit et ducatum patri reddidit; cui Burchardus in ducatu successit. Chuonradus etiam, omnium quas habuit diuitiarum nudus, omisso ducatu, in gratiam regis intromittitur, uita et [1589 1Kb] patria et predio contentus. Liutolfo filius Otto nascitur.


DCCCCLu.

A. D. I. 955 [1590 1Kb] Ungarii cum tam ingenti multitudine exeuntes [1591 1Kb] , ut non, nisi terra eis [1592-1593 1Kb]  dehisceret uel celum eos obrueret, ab aliquo se uinci posse [1594 1Kb] dicerent, Chuonradus, quondam dux, ibi occiditur, et ab [1595 1Kb] exercitu regis apud Lichum [1596 1Kb] fluuium tanta cede, Deo prestante, prostrati sunt, ut nunquam ante apud nostrates uictoria talis audiretur aut fieret. Rex inde reuertens, in Sclauos hostem dirigit [1597 1Kb] , ubi simili potitus uictoria, uasta illos cede prosternit. Wigmannus expellitur. Heinricus, frater regis, desperatis rebus recuperatis, recepto Bawarie [1598 1Kb] ducatu, obiit. Cuius filio Heinrico pius rex ducatum et marcam dedit. Otto [1599 1Kb] filius regi [1600 1Kb] nascitur.


DCCCCLuI.

A. D. I. 956 rex in pace et otio degens, maximo suorum fidelium conuentu Colonie placitum regale  habuit. Ea tempestate grauis per omnes regni partes pestilentia grassabatur, que innumeram populi multitudinem passim extinxit, ex qua Ruodbertus, archiepiscopus Treuerensis, et Hadamarus [1601 1Kb] , abbas Fuldensis, obierunt. Quibus Heinricus in episcopatu, et Hatto in abbatia, successerunt. Eodem anno Liutolfus in Italiam ad deprimendam [1602 1Kb] Berengarii tyrannidem dirigitur, et in breui, expulso Berengario, totius pene Italie possessor efficitur. Abbatia sancti Nazarii in Lauresheim [1603 1Kb] electioni restituitur.


DCCCCLuII.

A. D. I. 757 rex iterum Sclauos inuasit. Liutolfus in Italia obiit, cuius corpus inde translatum, a uenerabili archiepiscopo Willihelmo, fratre eius, Magontie apud sanctum Albanum honorifice sepultum  est. Willerus [1604 1Kb] Treuerensis abba [1605 1Kb] , obiit, cui Witkerus [1606 1Kb] successit. Ea tempestate rex clementissimus abbatiam sancti Petri in Wizenburch [1607 1Kb]  multis retro temporibus sub antecessoribus suis electionis et priuilegii dono priuatam, studio sancte religionis dignitati pristine restituit, et uirum uenerabilem Geilonem [1608 1Kb] eidem cenobio abbatem prefecit.


DCCCCLuIII.

A. D. I. 958 rex pascha celebrauit [1609 1Kb] in [1610 1Kb] Inglenheim, unde nauigio Coloniam placitum ibi acturus, uenit. Eodem anno factione Brun [1611-1612 1Kb]  archiepiscopi Reginherus [1613 1Kb] . comes comprehenditur, et in Sclauos exul mittitur. Fridericus consensu Heroldi Inglenheim in presentia regis, in octauis pasche, habita ibi 16 episcoporum synodo, Iuuauensis [1614 1Kb] ecclesie archiepiscopus ordinatur. Alewicus [1615 1Kb] , Augiensis [1616 1Kb] cenobii abbas, obiit, cui Ekkehardus [1617 1Kb] successit. Gralo [1618 1Kb] , abba cenobii sancti Galli, obiit, cui Burchardus successit.


DCCCCLIX.

A. D. I. 959 rex iterum Sclauos inuasit, ubi Thietmarus [1619 1Kb] occiditur. Legati Helene  , regine Rugorum, que sub Romano, imperatore Constantinopolitano, Constantinopoli [1620 1Kb] baptizata est, ficte, ut post claruit, ad regem uenientes, episcopum et presbyteros eidem genti ordinari [1621 1Kb] petebant. Eodem anno Hagano [1622 1Kb] , Heresfeldensis  abbas, paralysi percutitur.


DCCCCLX.

A D. I. 960, rex natalem Domini Franconofurt celebrauit, ubi Libutius [1623 1Kb] ex cenobitis sancti Albani, a uenerabili episcopo [1624 1Kb] Adaldago  genti Rugorum episcopus ordinatur. Guntherus rogatu Haganonis [1625 1Kb] abbas constituitur. Eodem anno rex iterum pergit in Sclauos. Legati quoque ab apostolica sede ueniunt Iohannes diaconus et Azo scriniarius uocantes regem ad defendendam [1626 1Kb] Italiam et Romanam rempublicam a tyrannide Berengarii. Walbertus [1627 1Kb] etiam, archiepiscopus Mediolanensis, et Waldo [1628 1Kb] , Cumanus episcopus, et Opertus [1629 1Kb] marchio, Berengarium fugientes in Saxonia regem adeunt; sed et reliqui pene omnes  Italie comites et episcopi litteris eum aut legatis, ut ad se liberandos ueniat, exposcunt. Geilo, Wizenburgensis [1630 1Kb] abbas, obiit, cui Gerricus [1631 1Kb] successit.


DCCCCLXI.

A. D. I. 961, rex natalem Domini Radasbona ciuitate [1632 1Kb] celebrauit [1633 1Kb] , ubi Poppo, Wirzeburgensis episcopus [1634 1Kb] , regi percarus Kal. XuI Martii [1635 1Kb] diem clausit extremum; cui proximus suus Poppo in episcopatu successit. Libutius, priori anno quibusdam dilationibus ab itinere suspensus, Xu Kal. Martii [1636 1Kb] anni presentis obiit; cui Adalbertus,  ex cenobitis sancti Maximini, machinatione et consilio Willihelmi archiepiscopi, licet meliora in eum confisus [1637 1Kb] fuerit [1638 1Kb] , et nichil unquam in eum deliquerit, peregre mittendus in ordinatione successit. Quem piissimus rex, solita sibi misericordia omnibus quibus indigebat copiis instructum [1639 1Kb] , genti Rugorum honorifice destinauit. Rex in Italiam ire disponens, maximam suorum fidelium multitudinem Wormatie coadunauit, ubi consensu et unanimitate regni procerum totiusque populi filius eius Otto rex eligitur. Indeque progrediens, conuenientia quoque et electione omnium Lothariensium Aquis rex ordinatur. Ordinato uero filio [1640 1Kb] , pater in Saxoniam rediens, dispositis regni negotiis, filium Willihelmo archiepiscopo tuendum et nutriendum commisit, sicque per Bauariam et  Trientum [1641 1Kb] in Italiam se admisit. Ubi omnes pene Italie comites et episcopos obuios habuit, et, ut decuit, ab eis honorifice susceptus, potestatiue et absque ulla resistentia Papiam intrauit, et palatium a Berengario destructum reedificare precepit. Berengarius uero [1642 1Kb] et Willa filiique eorum quibus poterant munitionibus aut castellis includebantur, et nusquam forinsecus contra regem quid audentes [1643 1Kb] progrediebantur. Eodem uero anno Gotefridus, Spirensis episcopus, obiit, cui Otgerus [1644 1Kb] successit. Eclipsis solis XuI Kal. Iunii. Rex Hattonem, Fuldensem abbatem, ad construenda sibi habitacula Romam premisit.


DCCCCLXII.

A. D. I. 962 rex natalem Domini Papie [1645 1Kb] celebrauit,  indeque progrediens Rome fauorabiliter susceptus, acclamatione totius Romani populi et cleri ab apostolico Iohanne, filio Alberici, imperator et Augustus uocatur et ordinatur. Papa quoque multa illum secum caritate detinuit, et diebus uite sue nunquam se ab leo defecturum promisit, que tamen promissio longe dissimilem quam pretendebatur [1646 1Kb] effectum obtinuit. Imperatore Augusto ab urbe Romana [1647 1Kb] redeunte et Papie pascha celebrante, Berengarius in quodam monte, qui dicitur ad Sanctum Leonem  , plurimis undique secum copiis attractis, se muniuit, et Willa in lacu Maiore [1648 1Kb]  , in quadam insula que dicitur ad Sanctum [1649 1Kb] Iulium, se inclusit. Filii uero eorum [1650 1Kb] , Adalbertus [1651 1Kb] et Wido [1652 1Kb] , huc illucque incerti uagabantur, quasdam  tamen munitiones cum suis sequacibus adhuc possidebant, hoc est Garda [1653 1Kb]  castellum, et Trauallium  , et insulam [1654 1Kb] in lacu Cumano  . Tunc Willa imprimis hostiliter aditur, et adempto omni de lacu exitu, cottidianis fundibulariorum et sagittariorum aliorumque belli instrumentorum impugnationibus fatigatur, et non plenis duobus mensibus obsessa capitur, et ad ultimum clementia imperatoris dimissa, quo [1655 1Kb] uellet ire permittitur. Que quanta potuit uelocitate Berengarium adiit, et ne se imperatori dederet [1656 1Kb] omnimodis [1657 1Kb] persuasit. Eodem anno Adalbertus, Rugis ordinatus episcopus, nichil in his propter que missus fuerat proficere ualens, et inaniter se fatigatum uidens, reuertitur; et quibusdam ex suis in redeundo occisis, ipse cum magno labore uix euasit, et ad regem ueniens caritatiue  suscipitur, et a Deo amabili Willihelmo archiepiscopo pro retributione tam incommode ab eo sibi machinate peregrinationis bonis omnibus et commodis, quasi frater a fratre [1658 1Kb] , amplectitur et sustentatur. Reginbertus  , Dei seruus, obiit; missis etiam pro eo ad imperatorem litteris, reditum ipsius in palatio operiri iubetur. Eodem anno Adalbero [1659 1Kb] uenerabilis uir, Mettensis episcopus, obiit.


DCCCCLXIII.

A. D. I. 963 rex iterum Papie Natalem Domini et Pascha celebrauit. Interim Adalbertus huc illucque discursans [1660 1Kb] , quoscumque poterat sibi undique adtraxit, sed et Corsicam, ibi [1661 1Kb] se tueri nitens, intrauit. Romanum etiam pontificem multipliciter in suum adiutorium sollicitauit. Dum hec igitur  aguntur, imperator a Papia mouens iter, Berengarium [1662 1Kb] in monte sancti Leonis obsedit, totamque ibi estatem sedens, sepe montem undique circumdedit, et ne aliquatenus pateret exitus uel introitus prohibuit. Interim Iohannes papa, promissiones imperatori factas obliuioni tradens, ab eo defecit [1663 1Kb] , et Berengarii seu Adalberti partibus fauens, Adalbertum Romam intromittit. Quas dolositatis eius fraudes imperator audiens, relicta circa montem obsidione, Romam uersus cum hoste pergit; cuius ipsi metuentes aduentum, plurimum thesaurum sancti Petri rapientes, fuge subsidia petunt. Tunc Romani in plura diuisi [1664 1Kb] , partim imperatori fauentes---multis enim [1665 1Kb] a predicto papa iniuriis se opprimi conquerebantur---partim apostolico blandientes,  licet diuersa sentirent, imperatorem tamen cum honore debito urbem intromittunt, seque per omnia, datis obsidibus, illius ditioni subiungunt. Imperator uero, plurimorum episcoporum collecta multitudine, synodum coadunauit, et consilio eorum missa legatione, canonica auctoritate aufugam [1666 1Kb] apostolicum ad sedem pontificalem et apostolicam reuocauit. Illo tamen hoc omnimodis [1667 1Kb] renuente, plebs Romana Leonem protoscriniarium, uirum strenuum et industrium, communi consensu in locum eius elegit et ordinauit; cui synodo interfuerunt omnes prope Romanie [1668 1Kb] et Italie episcopi, Angelfredus [1669 1Kb] etiam Aquileiensis patriarcha, qui tunc temporis etiam ibidem obiit; sed et de nostratibus interfuerunt Adaldagus [1670 1Kb] et Heinricus  archiepiscopi, Lantwardus  [1671 1Kb]  et Otgerus  episcopi. Postea Iohannes, qui et Octauianus, uidens se esse depositum, sera penitentia ductus, ab Adalberto [1672 1Kb] disiungitur. Adalbertus uero in Corsicam reuertitur. Eodem anno Garda [1673 1Kb] castellum in Italia capitur; apud nos quoque Sclaui qui dicuntur Lusinzani [1674 1Kb]  subduntur.


DCCCCLXIu.

Anno D. I. 964 imperator Rome natalem Domini celebrauit. Berengarius cum suis in monte [1675 1Kb] sancti Leonis obsessus uincitur, et id ipsum [1676 1Kb] castellum imperatoris ditioni subditur, et Berengarius cum Willa in Bawariam mittitur. Romani iterum ab imperatore solito more [1677 1Kb] deficientes, pluribus aliis castellanis sibi per coniurationem extrinsecus adiunctis,  eum occidere nitebantur; sed insidiis eorum patefactis, eodem die quo eum extinguere moliebantur, necem sibi paratam anticipans, 3 Non. Ianuarii cum paucissimis suorum eos inuasit, et non modicam illorum multitudinem infra muros urbis prostrauit [1678 1Kb] . Die uero sequenti Romani [1679 1Kb] iterum uenientes, centum obsides dederunt, et supra corpus sancti Petri sub iureiurando fidelitatem imperatori et pape promiserunt. Tunc imperator plena adhuc ebdomada [1680 1Kb] apud illos manens, Spolitanum ducatum et Camerinum ordinaturus exiuit, et ad preces pape Leonis obsides Romanis remisit: quibus ipsi [1681 1Kb] beneficiis ingrati, non longe illo ab urbe posito, Iohannem, qui et Octauianus, urbi intromittunt, et fidem imperatori et pape promissam adnichilare non  metuunt. Leo uero papa uix cum paucis, facultatum omnium nudus, euasit, et imperatorem in Camerino ducatu [1682 1Kb] positum adiit, ibique [1683 1Kb] pascha celebrauit.  Iohannes autem, qui et Octauianus, Iohannem diaconum et Azonem [1684 1Kb] scriniarium crudeliter detruncauit, et Otgerum, Spirensem episcopum, comprehensum et flagellatum, aliquamdiu licet incommode secum detinuit, sed postea statim eum spe impetrande ab imperatore uenie [1685 1Kb] remisit, que spes diuina eum ordinatione fefellit. Nam 2 Idus Maii rebus humanis excessit. Tunc Romani, non modice metuentes imperatoris aduentum, Benedictum quendam, Romane Ecclesie diaconum, fidei et electionis domni Leonis immemores, eligunt, et ordinatum sedi apostolice imponunt. Quo audito, imperator, collecta undique secus [1686 1Kb] fidelium suorum multitudine, Romam adiit, et firma eam ex omni parte obsidione, ne quis pateret exitus, muniuit. Sed predictus Benedictus,  falso nomine apostolicus, diutius ut imperatori resisterent, Romanos animauit, ipseque imperatori suisque fidelibus excommunicationem comminans, muros urbis ascendit, et elatiori se fastu quam [1687 1Kb] apostolicum decuerat continuit. [1688 1Kb] Ad ultimum Romani, fame et obsidione constricti, se errasse et contra [1689 1Kb] imperatorem iniuste deliquisse penitentes, in uigilia Precursoris, 9 Kalendas Iulii [1690 1Kb] , portas urbis aperiunt, et imperatore cum honorificentia debita intromisso, Benedictum sacrilegum et periurum imperatorie ditioni reddunt [1691 1Kb] , et domnum Leonem in sedem apostolicam restituunt. Tunc Leo apostolicus, coadunata multorum episcoporum synodo [1692 1Kb] , eundem Benedictum, Romane sedis inuasorem, iudicio omnium ab inuaso gradu deposuit, et  pontificale pallium, quod sibi imposuerat, abscindit [1693 1Kb] , ferulamque pastoralem manu eius arreptam coram omnibus in frusta confregit, et ad preces imperatoris diaconatus eum tantum [1694 1Kb] gradu uti concessit. Celebrata uero beati Iohannis natiuitate et sanctorum apostolorum festiuitate, imperator ab urbe Romana reuertitur, et infeliciore [1695 1Kb] quam sperauerat omine in redeundo fruitur. Nam tanta exercitum eius pestis et mortalitas inuasit, ut uix uel sanus quis a mane usque [1696 1Kb] ad uesperam, uel a uespera usque ad mane se uicturum sperauerit. Ex qua pestilentia obierunt Heinricus, archiepiscopus Treuerensis, et Gerricus [1697 1Kb] , abbas Witzenburgensis [1698 1Kb] , et Godefridus, dux Lothariensis, aliorumque innumera multitudo, tam  nobilium quam ignobilium. Tandem miseratione diuina pestilentia cessante, imperator in Liguriam peruenit, ibique autumnali tempore pace et otio  uacans, se uenationibus exercitauit. Eodem anno Duodo [1699 1Kb] , palatii capellanus, ab Adalberto [1700 1Kb] comprehenditur, et flagellis cesus in Corsicam deducitur, sed non longo post tempore dimittitur. Ea tempestate Waldo, Cumanus episcopus, insulam in Cumano lacu cepit, et munitiones in ea a solo [1701 1Kb] destruxit; quod Udoni comiti initium [1702 1Kb] malorum fuit. Nam Hattonem [1703 1Kb] , eiusdem insule tutorem, in suam fidem suscepit, et destructa insula, non, ut optauerat, eum imperatori reconciliari [1704 1Kb] potuit; quod indigne ferens, totum in Waldonem episcopum detorsit, et inimicus in eum si possit ulcisci disposuit. Erchanbertus [1705 1Kb] in locum fratris sui Gerrici Witzenburgensis [1706 1Kb] cenobii abba constituitur [1707 1Kb] .


DCCCCLXu.

Anno Dominice incarnationis 965 imperator Papie  natalem Domini celebrauit, et peracta festiuitate statim in patriam, dispositis in Italia regni negotiis, commeauit: cui filii sui, Otto rex [1708 1Kb] et Willihelmus archiepiscopus, in confinio Francie et Alamannie, in uilla Heimbodesheim [1709 1Kb]  occurrerunt, et cum magna ibi eum alacritate susceperunt. Inde Wormatiam progressus, fratrem suum, Brun [1710 1Kb] archiepiscopum, in purificatione sancte Marie sibi obuium [1711 1Kb] habuit, sicque totam quadragesimam [1712 1Kb] in Francia commorans, in Inglenheim pascha cum magno gaudio celebrauit. Indeque [1713 1Kb] nauigio Coloniam attingens, matrem suam, domnam Mathildam, et sororem suam, Gerbirgam reginam, filiumque eius, regem Lotharium, sibi obuios condigno ibi [1714 1Kb] amore et honore tractauit; sicque in Saxoniam iter  direxit. [1715 1Kb] Benedictum etiam illum depositum ab urbe Romana secum in Franciam aduexit, quem Adaldago archiepiscopo custodiendum commisit. Duas quoque filias Berengarii in palatio cum domna imperatrice decenti sibi honore detinuit. Eodem anno quidam ex Longobardis more solito ab imperatore deficiunt, et Adalbertum in Italiam [1716 1Kb] reducunt [1717 1Kb] . Tunc imperator Burchardum, ducem Alamannorum, in Italiam misit; qui ad [1718 1Kb] congrediendum ei ubicumque inueniretur, cum Longobardis imperatoris fidelibus et Alamannis iusum [1719 1Kb] per Padum nauigauit, et illis, ubi eum audierat [1720 1Kb] esse, partibus nauim applicuit. Quos [1721 1Kb] in prima fluminis  egressione Adalbertus insiluit; ubi et frater eius Wido cum aliis quampluribus occubuit. Ipse uero Adalbertus, uix fuga lapsus [1722 1Kb] , euasit, et montana quedam, ubi imperatorem lateret, intrauit. Hac igitur dux letus uictoria in patriam repedauit, et que sibi [1723 1Kb] acciderant, imperatori significauit [1724 1Kb] . Interim Wido, Mutinensis [1725 1Kb] episcopus, uulpina calliditate imperatori se simulans [1726 1Kb] fidelem, ipsique infideles se proditurum iactitans, legatione Adalberti fungens, in Saxonia [1727 1Kb] imperatorem aggreditur; nec tamen uisu aut allocutione ipsius participatur, sed [1728 1Kb] cum dedecore redire permissus, infra Alpes ultra Curiam comprehenditur, et in Saxoniam remissus, in [1729 1Kb] Sclauis custodie [1730 1Kb] mancipatur. Uodo [1731 1Kb] , Strazburgensis episcopus, obiit, cui Erchanboldus [1732 1Kb] successit. Eodem etiam  anno domnus Leo papa obiit. Tunc legati Romanorum, Azo uidelicet protoscriniarius, et Marinus, Sutriensis [1733 1Kb] ecclesie episcopus, imperatorem pro instituendo quem uellet Romano pontifice in Saxonia [1734 1Kb] adeuntes, honorifice suscipiuntur et remittuntur. Et Otgerus [1735 1Kb] , Spirensis episcopus, et Liuzo [1736 1Kb] , Cremonensis episcopus, cum eisdem Romam ab imperatore diriguntur. Tunc ab omni plebe Romana Ioannes, Narniensis ecclesie episcopus, eligitur, et sedi [1737 1Kb] apostolice pontifex intronizatur. Qui statim maiores Romanorum elatiore animo quam oporteret insequitur, quo [1738 1Kb] in breui inimicissimos et infestos patitur. Nam ab Urbis prefecto et quodam Rotfredo [1739 1Kb] comprehenditur, et urbe expulsus, in Campania custodie mancipatur. Hoc  demum anno, imperatore ab Italia redeunte, Heinrico, archiepiscopo Treuerensi, Thiodricus [1740 1Kb] , eiusdem ecclesie diaconus [1741 1Kb] , et Adalberoni, Mettensi episcopo, Diedericus [1742 1Kb] , consobrinus imperatoris, successores instituuntur. Brun [1743 1Kb] quoque archiepiscopus, germanus imperatoris, uir ducatu pariter et episcopatu dignissimus, u Idus Octobris obiit, cui Folchmarus [1744 1Kb] in episcopatu successit. Eodem anno Gero, marchionum nostri temporis optimus et [1745 1Kb] precipuus, obiit. Lotharius rex domnam Hemmam [1746 1Kb] sibi coniugio copulauit.


DCCCCLXuI.

Anno D. I 966 imperator Colonie natalem Domini  celebrauit, cunctaque ibi Lothariensis regni negotia, prout sibi uidebatur, disposuit. Erchanbertus, Witzenburgensis [1747 1Kb] cenobii abbas, obiit, et imperator electione monachorum Adalbertum, Rugis ordinatum episcopum, eidem monasterio prefecit. Starchandus [1748 1Kb] , Rubilocensis [1749 1Kb]  ecclesie episcopus, obiit, cui Reginoldus successit in episcopatu. Udo comes, coniurationem cum Adalberto Berengarii filio habens, et in Italiam ad excecandum Waldonem, Cumanum episcopum, ire disponens, imperatorie maiestatis reus esse conuincitur, et sacramento, ne aliquatenus ullas partes regni presumat ingredi, regno expellitur. Witkerus [1750 1Kb] , Treuerensis cenobii abbas, obiit, cui Asolfus in abbatia successit. Imperator, iterum in Italiam ire disponens,  Assumptionem sancte Marie [1751 1Kb] Wormatie celebrauit, ibique habito cum omnibus regni maioribus concilio [1752 1Kb] , inde per Alsatiam et Curiam Alpes transcendens [1753 1Kb] , Italiam intrauit, et Sigolfum [1754 1Kb] , Placentinum episcopum, quosdamque ex comitibus Italicis propter Adalbertum priori anno a se deficientes, in transalpinas partes Francie uel Saxonie, custodiendos direxit. Tunc Romani, imperatoris metuentes aduentum, Rotfredo [1755 1Kb] iam mortuo, a custodia qua tenebatur Iohannem apostolicum absoluunt, et ueniam pro malis que ei ingesserant poscentes [1756 1Kb] , in locum et sedem suam illum restituunt. Eodem anno comes Eberhardus obiit. Eodem anno [1757 1Kb] Berengarius, quondam Italie rex, exul moritur, et in [1758 1Kb] Babenberg [1759 1Kb] regio more sepelitur;  cuius uidua Willa, antequam sepeliretur, uelum sibi [1760 1Kb] sanctimoniale assumpsit. Udo comes, sacramenti oblitus, Franciam ingreditur, unde iterum absque omni utilitate reuertitur.


DCCCCLXuII.

A. D. I. 967 imperator Rome natalem Domini celebrauit [1761 1Kb] , et excepto prefecto Urbis qui aufugerat, 13 ex [1762 1Kb] maioribus Romanorum, qui auctores  expulsionis [1763 1Kb] domni Ioannis pape uidebantur, suspendio interire iussit. Inde progrediens per Spoletum, Rauennam adiit, ibique Pascha celebrans [1764 1Kb] cum domno Ioanne papa, plurimos ibi ex Italia et Romania episcopos coadunauit, et habita synodo, multa ad utilitatem sancte Ecclesie adinuenit, et apostolico Iohanni urbem et terram Rauennantium [1765 1Kb] aliaque complura, multis retro temporibus Romanis pontificibus ablata, reddidit, eumque inde Romam cum magna letitia remisit; ipse uero in partes Tuscie et Lucanie [1766 1Kb] secessit. Interim papa Iohannes et imperator regi Ottoni [1767 1Kb] litteras inuitatorias miserunt [1768 1Kb] , et, ut cum ipsis [1769 1Kb] ad natalem Domini Rome celebrandum festinaret [1770 1Kb] , iusserunt. Tunc rex pro disponendis regni negotiis ante  suum in Italiam iter Wormatiam uenit, ibique in primo suo placito, Deo propitio, plurima future prudentie simul et clementie sue [1771 1Kb] indicia premonstrauit. Sicque natiuitate Precursoris et apostolorum festiuitate Franconofurd celebrata, iter suum acceleraturus in Saxoniam remeauit. Ea tempestate Asulfus, Treuerensis abbas, presenti uite subtrahitur, cui Thietfridus successor eligitur. Tunc etiam domnus archiepiscopus Willihelmus aliquantula infirmitate detentus, in breui, Deo miserante, conualuit. Domno imperatore in Italia commorante, legati Nichofori [1772 1Kb] , Grecorum imperatoris, Rauenne ad eum uenerunt [1773 1Kb] , honorifica secum munera ferentes et pacem ab eo uel amicitiam poscentes; quibus honorabiliter susceptis decenterque remissis, domnus  imperator nuntium suum eidem Grecorum imperatori pro coniungenda in matrimonium suo filio, regi Ottoni, priuigna ipsius Nichofori [1774 1Kb] , filia scilicet Romani imperatoris, Constantinopolim dirigit. Qui iterum eodem [1775 1Kb] anno ante natalem Domini ad imperatorem reuertitur. Eodem anno, intrante Septembri [1776 1Kb] mense, Otto rex Romam iturus [1777 1Kb] decenti se comitatu egressus, memoriam [1778 1Kb] sancti Michelis in Augusta ciuitate celebrauit.



REGINONIS PRUMIENSIS ABBATIS DE ECCLESIASTICIS DISCIPLINIS ET RELIGIONE CHRISTIANA LIBRI DUO. 





BALUZII PRAEFATIO.

 I. Sancta Dei Ecclesia partim iure diuino regitur, partim iure apostolico et ecclesiastico. Rursum aliqua ordine et canone tenentur, aliqua consuetudine firmata sunt. Antiquitus autem ita constitutum erat, ne cui sacerdotum fas esset ista ignorare; ut hinc admoniti, serio ac diligenter officium suum exsequerentur. Quanta sanctorum canonum contemptio per multa tempora, quanta obliuio fuerit, opus non est commemorare. Sciunt prouincie orbis nostri, que dignitatem suam imminutam imputant neglectui ueterum regularum. Sed tandem bona disciplina mouere cepit lacertos et quasi reuiuiscere sub imperio optimi principis Francisci primi, Francorum regis Christianissimi, cuius exemplo alii quoque principes fouerunt litteras et litterarum studiosos. Tum primum canones conciliorum editi Parisiis sunt anno 1524 a doctissimo conterraneo meo Iacobo Merlino, cui etiam debemus primam editionem operum Origenis; dein a Crabbo et a Surio in Germania, tum uenetiis, Rome, Colonie et alibi. Quin et unaqueque  natio uoluit habere corpus suorum conciliorum. Atque hic primas deberi Hispanie constat, cuius Concilia elegantissimis typis uulgata sunt, anno 1593, ab eruditissimo et summe dignitatis uiro Garsia Loaysa archiepiscopo Toletano. Hunc secutus est singulare illud Gallicane Ecclesie decus et ornamentum ac summi iudicii uir Iacobus Sirmondus, qui anno 1629 Concilia antiqua Gallie, in tres tomos distributa, incredibili labore ac diligentia edidit, quorum frequens est usus in uniuersa Ecclesia. His magnis exemplis prouocatus Henricus Spelmannus Anglus, cum in hoc genere studiorum excelleret, Britannicarum insularum Concilia in unum collegit, eorumque partem ipse uiuens in publicum emisit anno 1639, partem suis moriens edendam reliquit. Ex qua doctissimorum hominum cura colligi facile potest quanti momenti sit in hec sanctissima studia incumbere, que multum conducunt ad recte instituendam Christianorum uitam perditosque  ultimorum temporum mores in melius reformandos.

II. Intelligebant istud alta mente prediti maiores nostri cum constituerent ut unusquisque sacerdotum apud se haberet librum canonum, non ad simplicem curiositatem, sed ut eo uterentur in omnibus causis ecclesiasticis. Itaque qui primi collectiones canonum adornarunt, nichil preter antiquos canones ediderunt, adeo ut omitterent apostolicos, quia nondum  de illorum auctoritate constabat. Huiuscemodi fuit uetus illa collectio qua ante Iustiniani tempora utebatur Ecclesia uniuersa, Grecas tantum synodos complectens. Et quoniam istius codicis interpretatio Latina, qua Occidentales Ecclesie utebantur, obscura et confusa erat, Dionysius Exiguus abbas Romanus nouam aggressus est; in qua, preter quinquaginta canones apostolicos et conciliorum Grecorum constitutiones que collectione illa continebantur, Chalcedonenses etiam addidit, tum Sardicenses et Africanos, denique decreta pontificum Romanorum a Siricio usque ad sua tempora.

III. Dionysii studium imitatus postea est Isidorus, episcopus Hispalensis, qui, preter ea que in collectione Dionysii continentur, etiam diuersa Africa concilia, tum Gallicanas et Hispanicas synodos in suam transtulit, epistolas quoque inserens eorum pontificum qui post Damasum Romanam cathedram tenuerunt: quam collectionem posterorum diligentia  auxit his conciliis que habita in Hispania sunt post tempora Isidori. uiderat unum collectionis illius exemplar, uir illustrissimus et excellentissimus in omni genere laudis, Antonius Augustinus archiepiscopus Tarraconensis, illud ipsum fortassis quod etiamnum exstat in bibliotheca ecclesie Urgellensis in prouincia Tarraconensi, in quo epistole Romanorum pontificum nulle exstant ante Damasi ac Sirici tempora. Aeuo deinde Caroli Magni inserte huic collectioni sunt famose ille ac nobiles epistole que priscis pontificibus tribuuntur, quas uero Riculfus archiepiscopus Moguntinus a bono illo Mercatore Hispano comparatas in hunc terrarum orbem primus detulit. Disputatum ualde est illo seculo de auctoritate istarum epistolarum, Gallicanis episcopis litem aduersus eas mouentibus, quod intelligerent illas antiquis regulis esse contrarias. uicit tamen fortuna populi Romani. Itaque nichil frequentius post illa tempora insonuit in auribus Christianorum quam  istarum epistolarum auctoritas et mentio, ita ut qui deinceps collectiones canonum et decretorum composuerunt, etiam istis epistolis usi sint tanquam bonis mercibus, quamuis non omnes. Rabanus enim tamen etsi abbas Fuldensis esset in diecesi Moguntina, licet Moguntinus et ipse archiepiscopus fuerit post Otgarium, adeoque Riculfi successor, epistolis illis non utebatur, ut recte obseruatum est ab Antonio Augustino.

 Iu. Magna sane fuisse uidetur istarum epistolarum auctoritas eo tempore quo synodus habita est Durocortori Rhemorum aduersus Arnulphum loci illius antistitem, id est anno nongentesimo nonagesimo primo. Attamen si quis rem penitius introspiciat, is animaduertet non repugnasse quidem palam episcopos decretis illis, sic enim uocantur in Actis synodi, sed cum intelligerent contraria illa esse ueteribus institutis ac moribus nostris, eorum uim et auctoritatem elusisse prudentia plane singulari. Nondum inter Gallicanos episcopos exoleuerat memoria rerum preclare gestarum ab Hincmaro Rhemensi archiepiscopo, cuius crebra et magna fuere certamina cum tentamentis pontificum eterne urbis. Incidit enim Hincmarus in difficillima tempora Nicolai primi et Adriani secundi, qui nulli diligentie, nullis laboribus pepercerunt ut sedis sue dignitatem, que magna haud dubie ac splendida est, in immensum extollerent. Sed in primis in omnibus causis opportune importune obtrudebant epistolas illas, que nondum  gratiam amiserant nouitatis, quibus uero fides et auctoritas accesserat ex stupenda ac mirabili taciturnitate et silentio hominum illius seculi. Quoties autem ille afferebantur aduersus mores nostros, non contradicebat quidem aperte Hincmarus, sed duritiem illarum mollire conabatur uerbis reuerentie plenis, et inita, quantum fieri poterat, conciliatione cum uetustis regulis; sin minus, earum auctoritatem minuebat comparatione ueterum canonum et adductis uerbis epistolarum que citra controuersiam scripte fuerunt ab episcopis Romanis quorum nominibus inscripte sunt. Qui defensionem Arnulphi susceperunt in concilio Rhemensi, nulla ferme alia presidia in causam induxerunt preter falsas illas epistolas, in quibus cauetur ne episcopus iudicetur absque auctoritate episcopi Romani, cassaque et irrita decernuntur iudicia que pretermisso hoc ordine ferri contingeret. Sed ista magnorum nominum commemoratione non admodum permotos fuisse  episcopos nostros hec res indicio est, quod multa primum reuerentia usi erga Romanorum pontificum decreta que proferebantur, licet falsa haud dubie esse intelligerent, cum ad eam partem uentum est in qua certum erat episcopis non passuros se ut nouum ius inualesceret aduersus ueteres regulas, neque aliquid suppeteret quo manifesta decretorum istorum uerba eludere interpretatione possent, tum decretis illis libere opponunt canones Africanos qui de iudicandis intra prouinciam episcopis decreuerunt, etiam in fine Actorum propterea describentes concilium sextum Africanum siue Carthaginense.

u. Scio me rem nouam dicere, quia hactenus Acta synodi Rhemensis edita fuere absque isto concilio Africano. Sed illud defieri in eisdem Actis facile colligi potest uel ex indiculo capitulorum; in quo, post reclamationem et depositionem Adalgeri presbyteri, in qua finis est concilii Rhemensis in uulgatis editionibus, ista leguntur: Africanum concilium,  in quo modus Romani episcopi cognoscitur. Deinde in calce capitis 27 Patres de eodem concilio Africano loquentes ita statuunt: Quod concilium, quoniam insigne est, et beati Augustini presentia illustratum, et artificiosis consultationibus expolitum, uimque multiplicis argumenti huic synodo prebuit, ad plenum his gestis annectere utile iudicauimus. Istam obseruationem ego tuque, lector, debemus Hermanno Conringio Germanorum doctissimo, qui et Africanum illud concilium ad me scripsit constituere caput 56 istius synodi in uetustissimo codice ms. academie Iulie, et preterea integrorum Actorum uarias lectiones manu sua descriptas ad me misit. Intelligis autem posse deinceps optimam et sinceram eiusdem concilii Rhemensis editionem fieri, quam tibi pollicemur in noua nostra collectione conciliorum. Nunc redeamus ad ueteres canonum collectores.

uI. Qui post nonum seculum studio se rei canonice applicuerunt cum discere et docere uellent,  collectiones canonicas et ipsi ediderunt; in quibus tamen synodos et Romanorum pontificum epistolas non ediderunt integras et seruato temporum ordine, ut factum erat ab antiquis; sed in titulos quosdam et capita distribuentes has synodos et epistolas, preterea addiderunt permulta ex conciliis habitis in Gallia, Germania et Hispania, tum etiam aliunde, dicta quoque sanctorum Patrum afferentes, ita haud dubie existimantes, plurimum dignitatis collaturam collectionibus illis sanctissimorum ac doctissimorum hominum auctoritatem. Existimabat uir clarissimus Franciscus Florens Burchardum Wormatiensem episcopum et Iuonem Carnotensem primos fuisse qui hac methodo usi essent. Neque mirum est uirum doctissimum ita sensisse, cum nondum ullus in publicum emissus esset canonum ac decretorum collector duobus illis episcopis antiquior. Attamen Regino abbas Prumiensis exemplum dederat; ex quo pleraque acceperunt Burchardus et IuO, sed precipue Burchardus, qui capita 670 aut circiter ex collectione  Reginonis in suam transtulisse uidetur.

uII. Hanc collectionem aggressus est Regino iussu Rathbodi archiepiscopi Treuirensis, ad usum eiusdem archiepiscopi totiusque dieceseos Treuirensis. Eam Rathbodo ac Reginoni mentem fuisse patet ex titulo operis. Sed preterea exstat in capite tertio libri secundi sacramentum synodale, in quo precipitur ut cause synodales celari non debeant episcopo de Treueris aut eius misso; quod satis indicat hanc collectionem factam esse ad usum illius dieceseos. uerum cum illa commendaretur ob sui utilitatem, uaria illius exempla facta deinde sunt, que ad diuersa loca commearunt.

uIII. Usus est autem Regino non uulgari artificio in condenda lucubratione ista. Diuisit illam in duos libros, ad exemplum, ut arbitror, Martini Bracarensis; in quorum primo tractat de rebus et personis ecclesiasticis, in secundo de uita et conuersatione laicorum; ut ipsemet Regino docet in epilogo libri  primi et in prefatione secundi. Continent autem ambo nongenta ferme capitula, ut etiam obseruatum a Trithemio est. In fronte libri primi ponitur inquisitio secundum quam episcopi interrogare debebant de uita clericorum, in initio autem secundi inquisitio ab episcopo facienda circa laicos. Deinde his generalibus inquisitionibus subiicitur auctoritas canonica, id est, canonum ac decretorum aliarumque sanctarum institutionum auctoritas quibus fulciri et approbari possunt capita que in utraque inquisitione habentur. Hec sunt Reginonis uerba post inquisitionem libri primi: Hec que supra capitulatim inquirenda expressimus, auctoritate canonica roborari oportet. In libro secundo, ante caput sextum, id est, post inquisitionem de uita laicorum: Capitula hec que per ordinem adnotauimus, canonicis oportet roborari decretis. Ad probationem itaque istorum capitulorum affert canones conciliorum, decreta pontificum Romanorum, dicta  sanctorum Patrum Basilii, Ambrosii, Hieronymi, Augustini, Gregorii, Cassiani, Ferrandi, Benedicti, Fructuosi, Aureliani, Theodori, Bede, Rabani. Adducit preterea leges ex codice Theodosiano, seu potius uerba Aniani interpretis. Plerumque etiam utitur auctoritate Capitularium regum Francorum Caroli Magni, Ludouici Pii, et Caroli Calui, tum etiam lege Burgundionum et lege Ripuariorum. Epistolas Romanorum pontificum laudat, ut diximus, eas frequenter que uere illorum creduntur esse citra controuersiam, pseudepigraphas autem et supposititias raro, tantum fortassis ne contemnere uideretur. Unde facile colligimus Reginonem non admodum magni fecisse epistolas illas. Neque enim dici potest incognitas illi fuisse, cum earum auctoritate aliquoties utatur, et cum constet preterea permulta illum accepisse ex collectione Isidori. Nolo tamen ut hinc quisquam colligat incognitam illi fuisse collectionem Dionysii Exigui. Tamen etsi enim bene multa acceperit  ex Isidoro, sepissime canones Grecarum synodorum refert ex interpretatione Dionysii, raro ex antiqua que exstat apud Isidorum.

IX. Preter auctoritates illas de quibus huc usque diximus, existimo Reginonem alia quapiam collectione uetustior usum preterea esse, in qua et antiqui canones et genuine pontificum Romanorum epistole referebantur, ac insuper etiam concilia Gallicana quorum frequens est mentio apud Reginonem, Nannetense uidelicet, Rhemense, ac Rothomagense. Istud hinc mihi collegisse uideor quod libro primo, cap. 117, afferens locum quemdam ex decretis Innocentii primi, accepisse se ait ex epistola Innocentii pape, cap. 387. Rursum in eodem libro, cap. 61, canonem primum Nannetensis concilii describens, ista ponit in titulo: ex Concilio Nannetensi, 419. Hec, inquam, mihi persuadent Reginonem habuisse tum in manibus collectionem quamdam, in qua, uelut in Cresconiana, canones conciliorum decretis Romanorum  pontificum permisti erant sub una et continuata serie numerorum. Suspicari autem quis posset illam collectionem non fuisse diuersam a libris Capitularium, in quibus et decreta illa Romanorum pontificum et canones Nannetensis concilii sepissime referuntur, in libro autem sexto uel septimo descripta fuisse duo illa capita de quibus supra dicebamus. Nam quod hodie canon ille Nannetensis illic non legitur, et quod nullus istorum duorum librorum peruenit usque ad numerum 419, qui citatur a Reginone, istud quemquam remorari non debet, cum libri illi sint ualde mutili et imperfecti, ut infra adnotabimus. Nam antiqui librarii ex illis multa inter describendum detraxerunt, et qui illos postea typis ediderunt, multa resecarunt que illis superflua uidebantur.

X. Sepe etiam Regino laudat canones concilii Triburiensis; de quibus opere pretium est ut hic seorsim nonnulla dicamus. Nam cum plerosque referat qui hodie non exstant in uulgatis editionibus,  aliquos paulo diuersos ab editis, denique quamplures in epitomen pro more suo contractos, uidendum est quenam ei fides habenda sit, recipiendine canones Triburienses ab eo relati qui nunc non exstant, an uero reiiciendi ut spurii. Sane cum de bona hominis fide nobis aliunde constet, procliue est existimare bona quoque fide usum esse quoad canones concilii Triburiensis, quibus condendis ipse fortassis interfuerat, presertim cum res esset adeo recens ut fas non esset mentiri nisi homini impudentissimo. Nam concilium illud haud procul a Prumia habitum erat paulo ante quam Regino suam collectionem adornaret, ut ipse testatur in libro secundo suorum Chronicorum: Anno Dominice incarnationis 895 synodus magna celebrata est apud Triburias contra plerosque seculares qui auctoritatem episcopalem imminuere tentabant; ubi uiginti sex episcopi cum abbatibus monasteriorum residentes plurima decreta super statum sancte Ecclesie scripto roborauerunt. Dubium  itaque non est quin canones Triburienses a Reginone relati sint germani, adeoque cum aliis edendi quandoque erunt.

XI. Collectioni Reginonis subiecimus duas appendices antiquas, primam ex ueteri codice ms. Parisiensi, de cuius antiquitate et auctoritate nobis constat, secundam ex editione Helmestadiensi. Istam uir amplissimus et istarum rerum curiosus indagator Ioachimus Hildebrandus, qui primus Reginonem edidit, ex ueteri codice ms. academie Iulie descripsit, et secundo libro Reginonis adiunxit, continuata serie numerorum, ista tamen post caput quod est 446 in hac nostra editione, bona fide admonens: Huc usque in exemplari ms. capita fuere numerata. His que iam sequuntur capitibus per satyram collectis numerum et titulum nos addidimus. Ex quo confici potest ista non esse Reginonis, et a quodam studioso adiecta antiquitus fuisse. Non esse autem Reginonis probatur etiam ex codice Parisiensi; in cuius fronte  cum descripta sint istorum librorum capitula, omnino indiculus ille terminatur in capite 446: Quomodo possum penitentiam septem annorum penitere. Ea de causa nos appendices illas diuisimus ab opere Reginonis, et suos unicuique numeros tribuimus. Utramque autem uidisse uidetur Burchardus, cum nonnulla utriusque appendicis capita apud illum legantur.

XII. Quemadmodum enim Regino nonnulla acceperat ex Halitgario et Rabano, sic Burchardus magnam partem sue collectionis accepit ex Reginone. Quod ne quis putet me gratis dicere, argumentis agendum est neque obscuris neque ambiguis; si prius admonuero recte obseruatum ab Antonio Augustino esse, in eo reprehendendum Burchardum, quod non ex fontibus ipsis hausit singula, sed ex riuulis et stagnis aliorum. Ea uero de causa, ut illud primum dicamus, inter parentheses adnotauimus loca que ex Reginone translata sunt in Decretum  Burchardi, ut lector ea possit inuicem comparare. Non diffiteor sane quin nonnulla interdum diuersa apud Burchardum sint. Sed eorum que similia prorsus sunt longe maior est numerus. Afferam autem aliquot loca ex quibus patebit Burchardum ista collectione Reginonis usum esse.

XIII. Regino lib. I, cap. 61, canonem primum Nannetensis concilii ita refert in codice Parisiensi: Ex concilio Nannetensi 419. Burchardus uero, Ex eodem, id est ex concilio Nannetensi, quod in proximo capite laudauerat, cap. 419. Emendare ista conatus est IuO Carnotensis, quod putaret haud dubie hic erratum esse, non a Burchardo, sed a librario; neque enim tot posse esse unius concilii capitula. Itaque parte II, cap. 122, hunc eumdem canonem referens, ex concilio Nannetensi, cap. 19, sumptum fuisse tradit.

XIu. Apud Reginonem libro I, cap. 202, legitur: Item predicandum est quomodo Filius Dei incarnatus est de Spiritu sancto ex Maria uirgine. Sumptus est  autem hic locus ex libro primo Capitularium, ubi tam in editis quam in manuscriptis codicibus legitur ex Maria semper uirgine. Cum itaque Burchardus locum eumdem referat absque illa particula, planum est non aliunde accepisse quam ex Reginone, cui haud dubie uox illa per incogitantiam exciderat in scribendo.

Xu. Rursum in eodem libro, cap. 369, referuntur nonnulla ex concilio Suessionensi, siue ex capitulis Caroli Calui. Diuisum autem est hoc caput in partes duas in ueteri codice Parisiensi, cum in editione Helmestadiensi et in Capitulis Caroli Calui diuisum non sit. Burchardus ergo, Reginonem describens, diuisum illud retulit; quem secuti deinde sunt IuO parte III, cap. 233 et 234, et auctor prime collectionis Decretalium, cap. 2: De rer. permutatione. Idem contigit capiti 81 libri primi Capitularium, quod trifariam diuisum a Reginone est lib. I, cap. 371; dein eodem ordine relatum a Burchardo. Item capiti 88,  quod Burchardus in quinque partes sectum retulit post Reginonem, apud quem exstat in libro primo cap. 396 et sequentibus.

XuI. Lib. II, cap. 103, refertur a Reginone canon nonus Eliberitani concilii, de femina fideli, que maritum adulterum fidelem relinquit, ut alterum ducat. Monstrosa autem est lectio quam nos retinuimus apud Reginonem; ubi pro et alterum ducit, que est uera lectio, legitur et adulterum ducit. Primum enim hanc lectionem explodit sensus canonis, tum etiam auctoritas manuscripti codicis, et editiones synodi Eliberitane. Bonam autem confirmat etiam omnium ueterum scriptorum auctoritas. Sed quia editio Helmestadiensis adulterum in hoc loco habebat, adeoque constabat ex eo errore fluxisse deprauatam lectionem que exstat apud Burchardum, nos illam pretulimus sincere, ut intactos seruaremus fontes ex quibus Burchardus suos riuulos deriuauit.

 XuII. Himerius Tarraconensis episcopus ad Damasum papam scripserat monachorum quosdam atque monacharum, abiecto proposito sanctitatis, illicita ac sacrilega se contagione miscuisse. Siricius uero, respondens epistole ad decessorem suum scripte, has impudicas detestabilesque personas a monasteriorum cetu ecclesiarumque conuentibus eliminandas esse rescripsit. Regino, hunc locum referens lib. II, cap. 164, priorem partem omisit, responsione Siricii contentus. Attamen, ut sensum capitis daret, uoces istas a priore parte repetitas interpolauit, monachorum scilicet atque monacharum, que abiecto proposito sanctitatis illicita ac sacrilega contagione se miscuerint, que nos parenthesi conclusimus. Cum ergo Burchardus hunc locum referat ut exstat apud Reginonem, par est existimare illum descripsisse ex ista collectione.

XuIII. Regino lib. II, cap. 188, affert caput 102 libri primi Capitularium. In describendo autem illo omisit uoces illas parentum atque, que poni debent  post hec uerba religiosorum sacerdotum suorumque, cum exstent in omnibus libris Capitularium tam editis quam manuscriptis. Error itaque in scribendo admissus a Reginone effecit ut Burchardus quoque has duas uoces omitteret in suo Decreto.

XIX. Que sequitur obseruatio manifeste ostendit Burchardum accepisse ex Reginone caput primum libri sui decimi, quod est 363 libri secundi Reginonis, ubi refertur ex concilio Anquirensi. Deinde Regino in titulo sequentis capitis posuit, Unde supra. Hic Burchardus, putans his uerbis significari sequens quoque caput ex concilio Ancyrano petitum esse, laudat illud ex concilio Anquirensi, cap. 1, numerum ex suo adiiciens. Re autem uera non est synodi Ancyrane, sed cuiusdam regum nostrorum capitularis, ut illic adnotabimus. Ex eadem hallucinatione factum est ut idem Burchardus concilio Rothomagensi tribuat caput 407 et duo sequentia libri secundi Reginonis, quia in titulo eorum scriptum est,  Unde supra. Quibus uerbis significare uoluit Regino illic agi de eadem materia de qua actum erat in capite superiori. Nam, quoad ista ultima capita, certum est ea non pertinere ad concilium Rothomagense, et nichil aliud esse quam formulas excommunicationis que tum in usu erant.

XX. Infinitum esset omnia persequi. Et satis hactenus in hoc argumento nos exercuimus, cum facile deinceps unicuique futurum sit ista conficere ex comparatione capitum que apud Reginonem et Burchardum exstant, si quis tanti putauerit ista nosse. Nobis satis est uiam aperuisse ad inueniendas origines tot falsarum inscriptionum apud Burchardum, Iuonem et Gratianum. Unde interim colligitur magnum opere pretium fuisse istam Reginonis lucubrationem uulgasse.

XXI. Iuonem quoque Carnotensem collectione Reginonis usum esse multa probare uidentur, sed in primis epistole formate que exstant in fine libri primi Reginonis. Nam illas ex Burchardo accipere  non potuit Iuo, cum apud illum non exstent. Descripsit igitur ex Reginone, nichil mutans aut addens.

XXII. Dedit autem Regino exemplum Iuoni ut auctoritate uteretur Capitularium. Nam Burchardus, cum Reginonem compilaret, maluit que hinc accipiebat capita tribuere conciliis quibusdam, aut Patribus antiquis quam regibus nostris, quod Francorum appellatio, qua Reginonis atque Witichindi etiamnum euo gloriabantur reges Germanorum, usurpari desiisset etate Burchardi, adeoque exuta a Saxonibus esset omnis Capitularium istorum reuerentia. Burchardus enim semel tantum cap. 218 et 19 lib. I citat Capitula Caroli Magni, sic ut addat illa ab episcopis collaudata esse apud Aquisgranum, alioqui forsitan his non usurus. Dispar causa fuit Iuonis, qui inter Francos uiuebat, et ipse natus in Francia erat. Sed isti tamen, Regino inquam et Iuo, cum frequenter  laudent libros Capitularium, ea non citant eo ordine quo edita nunc sunt, sed iuxta codices antiquos; ut solent etiam Hincmarus Rhemensis, Isaac Lingonensis, Fulbertus Carnotensis et alii. Unde fit ut perturbatus nunc esse uideatur horum librorum ordo in uulgatis editionibus, cum nonnulla capitula que pertinent, exempli gratia, ad librum tertium, nunc non exstent in tertio, sed in primo; rursum que 92 locum occupare debebant in libro primo, in 98 nunc reperiantur. Denique liber sextus habuit olim capitula saltem 456, septimus 476, ut patet ex Isaaco Lingonensi. Hodie tamen sextus 330 tantum capitula complectitur, septimus 377. Neque reponi potest erratum hic esse apud Isaacum, cum in his locis mire consentiat editio Sirmondi cum uetustissimo codice ms. bibliothece Regie, in quo eadem Isaaci collectio continetur. Preterea liber sextus Capitularium constat 436 capitibus in antiquissimo libro ms. bibliothece Colbertine. Obseruatum denique est a uiris eruditissimis Iuonem parte XuI, cap.  344, laudare caput 383 libri septimi Capitularium. Quod cum Iuretus non inueniret in libris Capitularium, huc descendit ut existimaret Iuonem usum esse codicibus amplioribus quam sint cusa exemplaria. Sed de omni isto negotio fuse et accurate disputabimus cum nouam eorumdem aliorumque librorum Capitularium editionem dabimus emendatam ad uetustissima exemplaria. Interim nonnulla per occasionem adnotauimus ad Reginonem que gustum quemdam laboris istius nostri dare in antecessum poterunt hominibus eruditis.

XXIII. Reliquum est ut nonnulla dicamus de hac nostra editione, ut sciant lectores quid hic a nobis prestitum sit; si prius admonuerimus primam Reginonis editionem ab amplissimo illo uiro, quem supra nominaui, Ioachimo Hildebrando in lucem emissam esse Helmestadii, anno 1659, ex uetustissimo codice ms. qui fuit Matthie Flacii Illyrici, in quo preterea exstat concilium Rhemense aduersus  Arnulphum. Itaque cum Flacius in centuria decima historie ecclesiastice citat collectionem Reginonis, ex isto codice citat, qui nunc habetur Helmestadii in bibliotheca academie Iulie. Illius editionis exemplar qui mecum communicauit uir clarissimus et eruditissimus, simul admonuit dandum illud esse Francisco Mugueto typographo Parisiensi, ut elegantissimis eius typis recuderetur in publicam omnium utilitatem. Non repugnauit typographus. Sed ego illud in primis efficiendum esse putaui ut editio Helmestadiensis conferretur cum ueteri quopiam exemplari ms., si quod in hac sede bonarum litterarum Lutetia reperiri posset. Iuuit consilium meum fortuna. Nam cum forte eodem tempore aliud quererem in libro de Penitentia, edito ab eruditissimo uiro Ioanne Morino, presbytero congregationis Oratorii Domini nostri Iesu Christi, animaduerti ab eo interdum laudatam hanc collectionem Reginonis ex ueteri codice scripto temporibus Ottonis primi, ut ipse existimat. Hoc indicio facto, cum non dubitarem  quin is liber adhuc exstaret in bibliotheca Oratorii Parisiensis, adeo clarissimum scriptorem Annalium Ecclesie Francorum Carolum le Cointe eiusdem congregationis presbyterum, interrogo ubinam nunc exstet uetus codex Reginonis a Morino laudatus, peto ut illum mihi exhibeat. Tum ille, ut est omnino comis ac perurbanus, ac mihi priuatim amicus, habere se respondit in bibliotheca codicem illum, ac mox mihi in manus dedit. Liber est sane antiquissimus, suppar Reginoni, ut recte arbitratus est Morinus. Hunc ego contuli cum edito, Reginonemque innumeris propemodum in locis emendaui, restitui, perfeci. Illud dolendum, deesse in codice illo octo folia, nimirum partem capitis 200 libri secundi et que sequuntur usque ad septimum paragraphum capitis 246. Sed hunc hiatum suppleuimus ope editionis Helmestadiensis, ut illic monemus.

XXIu. Addidi notas capitum istius collectionis  que exstant apud Burchardum, tum, quoad fieri potuit, ex quo queque loco singula sumpta sint, siue ex canonibus conciliorum, decretis Romanorum pontificum, ex libris Capitularium, et aliis multis locis que nunc commemorare opus non est. Quo in opere quantum mihi tedii deuorandum fuerit, quam assiduo, longo ac duro labori incumbendum, satis intelligent qui nostram hanc operam equa lance examinare uoluerint.

XXu. Decreueram in totum abstinere a scribendis notis. uerum quoniam multa inter legendum mihi occurrerunt que explicatione indigere uisa sunt, coactus sum abrumpere consilium meum, et adhuc operam in hoc meam prestare hominibus istarum rerum curiosis. Satis autem amplam laboris mei mercedem accepisse me putabo si meas illi notas sua approbatione honestauerint.

XXuI. Notas sequi pro more nostro debuit appendix actorum ueterum quorum in notis facta mentio  est. Eam confecimus ex illustribus ueterum temporum monumentis, adeo ut affirmare liceat non indignam esse que cum Reginonis opere coniungatur.  Qua in re mirifice nos adiuuit, qui studia nostra semper fouere et incitare solet, pro suo erga litteras et litterarum studiosos amore, Antonius uion Herouallius: qui cum reliquis uirtutibus suis clarissimus sit, tum ex eo capite omnium nostrum qui bonas litteras tractamus amorem et reuerentiam merito in se traxit, quod non solum lubentissime fauorem suum petentibus accommodat, sed ultro se ingerit et obtrudit ut liberali manu cuncta donet que ad eum mittuntur ex diuersis urbibus et prouinciis istius florentissimi regni.

Multum etiam debes, lector, erudito typographo Francisco Mugueto, qui nulli diligentie, nullis sumptibus pepercit, ut auream istam Reginonis collectionem haberes et emendatissimam, ut reuera est, et uenustissimam. Ille autem idem studium eamdemque diligentiam tibi pollicetur in editione Capitularium, cum nobis tantum otii erit ut ad eam parandam accingere nos possimus.

 uale, lector, et libro isto utere ad maiorem Dei gloriam, ad anime tue salutem, denique ad utilitatem sancte Ecclesie.





DE REGINONE ELOGIA.



REGINO libro II Chronicorum, ad annum 892.


Per idem tempus Farabertus abbas Prumiensis cenobii curam pastoralem sua sponte per concessum regis deposuit; et ego, quamuis indignus, secundum regularem auctoritatem per electionem fratrum in regimine successi; in quo tamen non diutius immoratus, emulis agentibus, Ricarium fratrem Gerhardi et Matfridi inuidiosum mei negotii successorem sustinui.



Ad annum 899.

Eodem anno Ricarius abbas Prumiensis constituitur. Qualiter autem erga me actum sit idcirco in hoc loco notare distuli, ne forte iniuriis prouocatus ultra quam Christiana patientia permittit, persecutionis mee causas exaggerasse uiderer.





SIGEBERTUS in libro de Scriptoribus ecclesiasticis.

 Regino abbas Prumiensis scripsit ad primum Alberonem Metensem episcopum Chronicam continentem precipue gesta Francorum, quam a natiuitate Christi perduxit usque ad annum nati Christi 908.





Ioannes TRITHEMIUS in Chronico Hirsaugiensi, ad annum 892.

Farabertus abbas Prumiensis, annuente rege Francorum, abbatiam suam sponte resignauit. Cui Regino monachus eiusdem cenobii successit, uir uita et eruditione celeberrimus; qui, inter cetera ingenii sui opuscula, transacti temporis Chronicon scripsit ad Adelberonem Treuerensem archiepiscopum, incipiens ab origine mundi usque ad tempora sua, opus profecto celeberrimum et lectione doctorum uirorum dignissimum.





Ad annum 899.

Regino Prumiensis abbas, quemadmodum in sua Chronica scribit, depositus est. Causas autem depositionis  non expressit. Sed ita dicit: Anno Domini 889, Ricarius abbas, etc. Ex quibus uerbis coniicere possumus eum cum iniuriis abbatia depositum, quanquam causas ignoremus.





Idem in libro de Scriptoribus ecclesiasticis.

Regino abbas Prumiensis cenobii in diecesi Treuerensi, ordinis sancti Benedicti, natione Teutonicus, uir in diuinis Scripturis eruditissimus, et in secularibus litteris nobiliter doctus, inter doctores  Germanie suo tempore facile obtinuit principatum. Scripsit magne auctoritatis opuscula, de quibus ego tantum reperi subiecta. Ad Alberonem primum episcopum Metensem a natiuitate Christi usque ad annum eiusdem 908, continentem precipue gesta Francorum et Germanorum scripsit Historiam seu Chronicam lib. X. De Disciplina ecclesiastica lib. II: In primis inquirendum. De ceteris nichil adhuc uidi. Scripsit autem prefatum opus, quod prenotatur de ecclesiastica Disciplina et Religione Christiana, iubente Rathbodo archiepiscopo Treuerorum, quod ex decretis sanctorum Patrum et generalium conciliorum in duobus libris comportauit, et in nongenta ferme capitula per rubricas ex more luculenter distinxit.

Claruit sub Arnoldo imperatore anno Domini 910.





Idem in Catalogo illustrium uirorum Germanie.

 Regino abbas monasterii Prumiensis, ordinis diui Patris Benedicti in diecesi Treuerorum, uir in diuinis Scripturis eruditissimus, et in secularibus litteris egregie doctus, ingenio subtilis, eloquio clarus, uita et conuersatione deuotus, facile inter doctores sui temporis obtinuit principatum. Scripsit ad Adelberonem Metensem episcopum Historiam de gestis Francorum et Teutonicorum a natiuitate Christi usque ad sua tempora lib. X. Iubente Rathbodo archiepiscopo Treuerorum comportauit ex decretis et sententiis Patrum et generalium conciliorum opus canonum insigne, quod prenotauit de ecclesiastica Disciplina et Religione Christiana, in duobus uoluminibus lib. II. Sermones quoque et multos et elegantes composuit lib. I. Epistolas quoque ad diuersos lib. I. Et alia complura que ad notitiam nostre lectionis adhuc minime uenerunt. Claruit temporibus Arnoldi imperatoris, anno Domini 910.





BELLARMINUS in libro de Scriptoribus ecclesiasticis.


Regino abbas Prumiensis ad initium anni nongentesimi floruisse uidetur. Scripsit enim libros duos Chronicorum ab aduentu Domini usque ad annum eiusdem Domini nongentesimum octauum, ut ipse testatur initio sui operis. Sed continuauit aliquis alius anonymus usque ad annum 967. Dicitur etiam scripsisse de Disciplina Christiana libros duos, quos exstare non puto.





Gerardus Ioannes uOSSIUS in libro secundo de Historicis Latinis.


Eiusdem Ludouici etate, item Conrado imp.  claruit Regino, abbas Prumiensis cenobii, in diecesi Treuirensi. Contexuit duos Chronicorum libros, quibus precipue tractat res Francorum. Manuscriptos habemus Cantabrigie in bibliotheca tum Academie tum collegii S. Benedicti, ut est apud Th. Iames. Sed ibi non Regino, uerum abbas Prumiensis uocatur. De eo sic Sigebertus in Cat. cap. 112: Regino abbas Prum., etc., usque ad annum nati Christi 908. Ubi malim annum unum adimi. Etsi et apud Trithemium legas 98 pro 908. Sane ante annum 907, hodieque apud Reginonem reperias hec uerba: Huc usque Regino. Sed continuauit hec Chronica alius usque ad annum 957, uel potius usque ad Othonem II, qui imperare cepit anno 972. Composuit et de Doctrina  ecclesiastica libros ex sanctorum Patrum et conciliorum generalium decretis. Hi manuscripti asseruantur uienne in bibliotheca Cesarea. Error Trithemii inde obortus, quod apud Reginonem in prefatione operis legatur: Ea  in duos libellos distinxi, exordium capiens a primo incarnationis Dominice anno, et consummans ceptum opus usque in presentem annum, qui computatur a prefatione [leg. prefata incarnatione] Domini 908. Sed, librarii culpa, anno auctiorem esse numerum quam conuenit satis liquet ex eo quod dicebamus. Ita enim uti retulimus et in manuscriptis inuenitur et in excusis tum ueteribus tum nuperis. Appendix uero ea Reginonis, quam dixi, Romerium habere auctorem uidetur.





Ioannes MORINUS in appendice libri de Penitentia, pag. 39.

Sepissime Reginonis collectionem allegamus quam penes nos habemus. Canonum collectio est  in duos libros distincta. Facile colligi potest ex charactere ante annum millesimum scriptam esse, uix postea. Reginoni abbati eam damus, quia hoc fert collectionis initium maiusculis litteris exaratum, quod est eiusmodi: Incipit libellus de disciplinis, recollectus ex iussu Rathbodi Treuerice a Reginone  abbate monasterii ex diuinis conciliis et decretis. Istius collectionis mentionem facit Trithemius de Scriptoribus ecclesiasticis in Reginone. Scripsit, inquit, Historiam seu Chronicam libris X. De Disciplina ecclesiast. lib. II, etc. Scripsit autem prefatum opus, quod prenotatur de ecclesiastica Disciplina et Religione Christiana, iubente Rathbodo archiepiscopo Treuirorum, quod ex decretis sanctorum Patrum et generalium conciliorum in duobus libris comportauit, et in nongenta ferme capitula per rubricas ea more luculenter distinxit. Ita noster codex est distinctus. Primus liber continet capitula 454, secundus paulo plura, eo quod nonnulla post Reginonis mortem addita sunt, uelut decretum in Conofurth anno 952, indictione 9, a rege Othone, regni illius 15, consentientibus episcopis, comitibus aliisque fidelibus latum, ut raptores uirginum et uiduarum anathematizarentur et omni coniugii spe in futurum frustrarentur. Sunt et quedam alia quorum causa capitulorum  numerus a Trithemio notatus aliquantulum exceditur. Hinc apparet Othone primo regnante scriptum esse istud collectionis exemplar. Composita fuit et in lucem edita anno 906. Id colligitur ex fine libri primi, capite scilicet 447 et sequentibus, in quibus refertur ex concilio Niceno formula integra condendarum epistolarum formatarum. Deinde formule duo exemplaria traduntur: unum Ratbodi Treuerensis archiepiscopi scribentis Roberto Metensi episcopo, et illi commendantis Gislemarum presbyterum a se ordinatum; data enim est Idibus Octob., an. incarnationis 906; alterum est Dadonis uirdunensis episcopi ad Rathbodum Treuirensem eodem anno datum. Eodem tempore florebat Regino. Anno enim, ut ipse testatur in Chronico suo, 892 electus est abbas Prumiensis, licet incassum, multis contradicentibus. Chronicon autem finiuit anno 906, quo formatarum istarum exemplaria ponit. uidit hanc collectionem Iuo Carnotensis episcopus,  eaque usus est in Decreto suo. Duo enim illa exemplaria litterarum formatarum uerbum e uerbo ex hac collectione in suam transtulit, non modo earum describendarum ex concilio Niceno methodum, ut uidere potes in Decreti sexta parte tribus ultimis capitibus.





1-21 Incipit Libellus DE ECCLESIASTICIS DISCIPLINIS ET RELIGIONE CHRISTIANA, COLLECTUS Ex iussu domini metropolitani Rathbodi Treuerice urbis episcopi, a Reginone quondam abbate Prumiensis monasterii, ex diuersis sanctorum Patrum conciliis et decretis Romanorum pontificum feliciter in Dei nomine. Amen.



[LIBER I.]





ADMONITIO DE INQUISITIONE SEQUENTI.

 Inter Capitula Hincmari, que primum edita sunt in appendice tomi III Conciliorum Gallie, titulus secundus est, de his que magistri et decani per singulas Ecclesias inquirere et episcopo renuntiare debent. Hec  porro Capitula Hincmari eadem sunt cum his que leguntur in Inquisitione ista. Itaque uel Regino accepit ea ex Capitulis Hincmari uberioribus, quibus hactenus caremus; aut Hincmarus sua accepit ex ueteri formula ex qua et Regino postea descripsit; quod propius uero crediderim. Si cui tamen aliter uisum fuerit, per me licet ut is iudicio suo fruatur.



INCIPIT INQUISITIO DE HIS QUAE EPISCOPUS uEL EIUS MINISTRI IN SUO DISTRICTU uEL TERRITORIO INQUIRERE DEBEANT PER uICOS, PAGOS, ATQUE PAReCHIAS SUAE DIeCESEOS.


In primis inquirendum est in cuius sancti honore consecrata sit basilica, uel a quo fuerit consecrata. Post hec ipsa ecclesia circumspiciatur, si bene sit cooperta atque camerata, et ne ibi columbe uel 22 alie aues nidificent propter immunditiem stercoris siue importunitatis inquietudinem.

2. Quo metallo sint signa ipsius ecclesie.

3. Si fenum, annona, aut tale aliquid in ecclesia mittantur.

4. Deinde ad altare accedere oportet, et contemplari qualia sint indumenta eius, quot noua, et quot  uetusta, et qualiter nitida.

5. Quo metallo sint capse et cruces cooperte, aut si diligenter recondite sunt reliquie in altari, aut si ipse capse seris et clauis munite sunt.

6. Quo metallo sit calix et patena, et si mundus sit ab omni sorde, aut ubi reponatur.

7. Si corporale ex mundissimo et nitidissimo linteo sit, et ubi recondatur.

8. Si locus sit in secretario aut iuxta altare preparatus ubi aqua effundi possit quando hec abluuntur, et si uas ibi dependeat ubi sacerdos manus lauet post perceptionem corporis et sanguinis Domini, et presbyter, diaconus, aut subdiaconus ibi primo corporale lauet.

9. Inquirendum si pyxis semper sit super altare  cum sacra oblatione ad uiaticum infirmis.

10. Si Missalem plenarium [Forte Psalterium, ut in Capitulis Walterii Aurelian. c. 7]. Lectionarium et Antiphonarium habeat. Nam sine his missa perfecte non celebratur.

11. uidendum etiam quot alii libri ibi sint, et an bene sint retiati [Editio Helmestad. et Hincmar., recitati], quot et qualia uestimenta sacerdotalia ibi sint, et si sint nitida aut in nitido loco collocentur.

12. Requirendum de luminaribus ipsius ecclesie, et quot cerarios habeat.

23 13. Inuestigandum si habeat ipsa ecclesia mansum habentem bonuaria duodecim, preter cimiterium, et curtem ubi ecclesia et domus presbyteri continetur, et si habeat mancipia quatuor.

 14. Quot mansos habeat ingenuiles, et quot seruiles, aut accolas, unde decima reddatur.

15. Considerandum etiam si atrium ecclesie sit sepe munitum, ne aliqua immunditia polluatur.


De uita et conuersatione presbyteri.

16. Inquirendum si presbyter cellam habeat iuxta ecclesiam, aut suspiciosa in circuitu ostiola sint.

 17. Si suspiciosus de aliqua femina sit, aut in sua domo aliquam subintroductam habeat mulierem.

18. Si uisitet infirmos, si eos reconcinet, si eos ungat oleo sancto iuxta Apostolum, si eos propria manu communicet, et non per quemlibet laicum. Si tradat communionem laico aut femine ad deferendum infirmo: quod nefas est.

19. Si pro baptizandis infantibus, aut infirmis reconciliandis, uel mortuis sepeliendis, premium uel munus exigat.

20. Illud super omnia perscrutandum, si sine baptismo per negligentiam presbyteri aliquis infans in parechia mortuus est.

21. Si per domos extra ecclesiam missam cantet.

 22. Si sit ebriosus uel litigiosus.

24 23. Si arma ferat in seditione.

24. Si canum aut auium iocis deseruiat.

25. Si in tabernis bibat.

26. Si clericum habeat qui legat Epistolam uel lectionem et qui ad missam respondeat, et cum eo psalmos cantet.

27. Si nocturnis horis ad matutinas laudes persoluendas omni nocte surgat.

28. Si primam, tertiam, sextam, nonam certo tempore signo ecclesie denuntiet, et cursum debitum cantet.

29. Si missarum solemnia non ante horam tertiam celebrentur.

 30. Si presbyter, quod absit, postquam cibum aut potum sumpserit, missam celebrare presumat.

31. Si thuribulum habeat, et incensum in sacrificio Domini offerat.

32. Si uerbum Domini populo annuntiet.

33. Si tempore statuto, id est circa horam tertiam diei, missam celebret, et post hec usque ad medium diem ieiunet, ut hospitibus atque peregre uenientibus, si necesse fuerit, possit missam cantare.

34. Si curam pauperum ac peregrinorum et orphanorum habeat, eosque iuxta possibilitatem suam ad suum prandium inuitet.

35. Si aquam benedictam omni die Dominico  ante missarum solemnia faciat in uase nitido et tanto ministerio conuenienti, de qua populus intrans ecclesiam et stans in ecclesia aspergatur.

36. Si calicem aut patenam uel uestimentum sacerdotale aut librum presumat tabernario 25 uel negotiatori in uadium dare.

37. Si xenium uel quodcunque emolumentum temporale, imo detrimentum spirituale, a quocunque  publice peccante uel incestuoso accipiat, ut episcopo uel eius ministris peccatum illius reticeat.

38. Si aliquem minus digne penitentem fauoris aut familiaritatis aut consanguinitatis gratia ad reconciliationem adducat, et ei testimonium reconcilationis ferat.

39. Si quando ad anniuersarium diem, tricesimum, septimum, uel tertium alicuius defuncti uocatus fuerit, se inebriare presumat et precari in amore sanctorum uel ipsius anime bibere, et alios ad bibendum cogere, uel se aliena precatione ingurgitare, et plausus et risus inconditos et turpia ioca et cantus indecentes facere presumat.

 40. Si nichil patrimonii habens quando prouectus est ad dignitatem ecclesiasticam, postea emit predia, cuius iuris sint.

41. Si usuras exigat, et conductor sui senioris existat.

42. Si missam cantat et non communicat.

43. Si feminam ad altare permittat accedere, et, quod non licet, calicem Domini tangere.

44. Si per pecuniam fuerit ordinatus, uel ipsam in qua cantat pretio obtinuerit ecclesiam.

45. Si aliam ante habuerit ecclesiam, et, ea dimissa, ad aliam questus causa migrauerit.

46. Si plures teneat ecclesias sine aliorum presbyterorum adiutorio.

 47. Si in alterius parechia missam cantat 26 absque compresbyteri uoluntate uel rogatu.

48. Si decimam ad alterum pertinentem recipit.

49. Si penitentem inuitat carnem manducare et bibere uinum, nisi pro eo ad presens eleemosynam fecerit.

50. Si chartas scribat, uel sui senioris conductor existat.

51. Si indifferenter baptizet.

52. Si non habet fontes lapideos, uel aliud uas ad hoc preparatum, in quo nichil aliud fiat.

53. Si orationem Dominicam et Symbolum omnibus suis parechianis insinuatum habeat.

54. De Litania maiore.

 55. De Rogationibus.

56. Si ieiunium Quatuor Temporum anni plebi omnimodis obseruandum annuntiet.

57. Si feria quarta ante Quadragesimam plebem sibi commissam ad confessionem inuitet, et ei iuxta qualitatem delicti penitentiam iniungat, non ex corde suo, sed sicut in Penitentiali scriptum est.

58. Si tribus temporibus anni, id est, Natale Domini, Pascha et Pentecosten, omnes fideles ad communionem corporis et sanguinis Domini accedere admoneat.

59. Si illud etiam admoneat, quibus temporibus coniugati se abstinere debent a propriis uxoribus.

 60. Ut nullus clericus ad nuptias pergat.

61. Si de oblationibus que a populo offeruntur die Dominico et in diebus festis, expleta 27 missa, eulogias plebi tribuat.

62. Si sine stola uel orario in itinere incedat.

63. Si postponens clericalia uestimenta, laicalibus utatur indumentis.

64. Si aquam cum uino misceat in sacrificio Domini.

65. Si, expleta missa, reliquum corporis et sanguinis Domini ipse presbyter cum timore et reuerentia sumat. Et si diaconum aut subdiaconum non habet, ipse manu propria calicem et patenam abluat atque abstergat.

66. Si absque alba, aut cum illa alba qua in  suos usus quotidie utitur, missam cantare presumat.

67. Si de decimis quatuor fiant portiones.

68. Si rem ecclesie aut possessionem aut mancipium uendere, commutare, aut quocunque ingenio alienare presumpserit.

69. Si diem Dominicum et alias festiuitates absque opere seruili a uespera in uesperam celebrare doceat.

70. Si plebem admoneat ut in atrio ecclesie nequaquam cantent, aut choros mulierum ducant, sed ecclesiam ingredientes uerbum Dei cum silentio audiant.

71. Si carmina diabolica, que super mortuos nocturnis horis ignobile uulgus cantare solet, et cachinnos  quos exercent, sub contestatione Dei omnipotentis prohibeat.

72. Si offerentes instruat ut candelam uel quidquid aliud ad altare deferre placuerit, ante missam, uel antequam Euangelium legatur, offerant.

28 73. Oblationem autem unam tantummodo oblatam ad offertorium pro se suisque omnibus unusquisque offerat.


Quid sit a presbytero requirendum.

74. Postquam hec omnia diligenter inuestigata fuerint, tunc ipse presbyter ab episcopo uel eius uicario percunctandus est:

75. Si ex ingenuis parentibus sit natus, aut ex  seruili conditione.

76. Si de eadem parechia aut de alia sit natus uel ordinatus.

77. Si sit de eadem parechia, inquirendum est a quo episcopo fuerit ordinatus, uel ad quem locum pretitulatus.

78. Si seruus est, ostendat chartam libertatis.

79. Si de alia parechia, ostendat litteras commendatitias, quas formatam uocant.

80. Si ulla parte corporis est imminutus. Si seipsum abscidit.


Post hec de ministerio sibi commisso inquirendum est.

81. Si expositionem Symboli atque orationis Dominice  iuxta traditionem orthodoxorum Patrum penes se scriptam habeat, et eam pleniter intelligat, et inde predicando populum sibi commissum sedulo instruat.

82. Si orationes missarum, prefationem quoque canonis, et eumdem canonem bene intelligat, et memoriter ac distincte proferre ualeat.

29 83. Si Epistolam et Euangelium bene legere possit atque saltem ad litteram eius sensum manifestare.

84. Si psalmorum uerba et distinctiones regulariter ex corde cum canticis consuetudinariis pronuntiare sciat.

85. Si sermonem Athanasii episcopi de fide sancte Trinitatis, cuius initium est: Quicunque uult  saluus esse, memoriter teneat, et sensum illius intelligat, et uerbis communibus enuntiare sciat.

86. Si exorcismos et orationes ad catechumenum faciendum, ad fontem quoque consecrandum, et reliquas preces super masculum et feminam pluraliter atque singulariter distincte et rationabiliter proferre ualeat.

87. Similiter ordinem baptizandi ad succurrendum infirmis.

88. Ordinem quoque reconciliandi iuxta modum sibi canonice reseruatum, atque ungendi infirmos, orationes quoque eidem necessitati competentes, si bene scit legere aut memoriter enuntiare.

89. Similiter ordinem et preces in exsequiis atque agendis defunctorum.

 90. Si memoriter teneat exorcismos et benedictiones salis et aque.

91. Si cantum nocturnum atque diurnum nouerit.

92. Si computum minorem, id est epactas, concurrentes regulares, terminos paschales, et reliquos sapiat.

93. Si habeat Martyrologium, ex quo certis diebus natalitia sanctorum populo annuntiet.

30 94. Si habeat quadraginta homilias Gregorii, et eas studiose legat atque intelligat. uel si eas habere non potest, uel sermonem predicti doctoris de septuaginta discipulis a Domino ad predicandum missis habeat, et diligenter legat et intelligat, et  cognoscat se ad formam septuaginta discipulorum in ministerio ecclesiastico esse promotum.

95. Si habeat Penitentiale Romanum, uel a Theodoro episcopo aut a uenerabili presbytero Beda editum; ut secundum quod ibi scriptum est interroget confitentem, aut confesso modum penitentie imponat.


FINIT INQUISITIO.

Hec que supra capitulatim inquirenda expressimus, auctoritate canonica roborari oportet.


 Ut canonum statuta sine preiudicio ab omnibus custodiantur. Ex concilio Meldensi, quod factum fuit temporibus Caroli iunioris, anno Dominice incarnationis 845, u Kalendas Iulii, indict. 8, titulo 10.

I.  Canonum statuta sine preiudicio ab omnibus custodiantur, et nemo in actionibus uel iudiciis ecclesiasticis suo sensu, sed eorum auctoritate, ducatur. In exponendis etiam uel predicandis diuinis Scripturis sanctorum catholicorum et probatissimorum Patrum sensum quisque sequatur; in quorum 31 scriptis, ut beatus dicit Hieronymus , fidei ueritas non uacillat.


31 Qualem ministrum episcopus iuxta se habere debeat. Ex eodem concilio, tit. 11.

 II.  Ut quisque episcopus talem iuxta se pro uiribus habere decertet qui iuxta sincerissimum et purissimum sensum catholicorum Patrum fide et obseruatione mandatorum Dei seu et predicationis doctrina presbyteros plebium assidue instruat et informet, ne domus Dei uiui, que est Ecclesia, sine lucerna uerbi diuini remaneat. Sed et isdem talis existat quem amor pecunie non uexet, aut reprobi mores et conuersatio reprehensibilis contemptibilem reddat  . Hinc est quod cum Moyses querelam in conspectu Dei deponeret se non posse portare tantum onus quod ei fuerat impositum, audiuit a Domino: Congrega mihi septuaginta uiros de senioribus Isrel, quos tu nosti quod seniores populi sint ac magistri, et auferam  de spiritu tuo, tradamaue eis, ut sustentent tecum onus populi, et non tu solus graueris . Quid in Moyse nisi summum sacerdotium, quid in septuaginta uiris nisi presbyteros accipimus? Quod autem Dominus aufert de spiritu Moysi traditque eis, patenter ostendit quod hi qui ab episcopo in Dei conspectu uocati sunt, ut secum onus populi sustentent, eadem que episcopus sentire debent eademque uelle et in partito sibi onere totis uiribus cooperari. Hoc enim significat quod non alium sed eiusdem Moysi spiritum accipiant.


32 De eadem re. Ex Capitulis synodalibus Caroli imperatoris, tit. 103.

III.  Episcopos itaque monemus ut siue per se siue per uicarios pabulum uerbi  diuini sedulo populis administrent; quia, ut ait beatus Gregorius , iram contra se occulti iudicis excitat sacerdos si sine predicationis sonitu incedit.


Quod a rege postulandum sit ut episcopi tempore opportuno ad ministerium sibi commissum uacare possint. Ex supradicto concilio, tit. 4.

Iu.  Ut regia magnificentia liberiorem libertatem episcopis ad peragendum in eorum parechiis ministerium  prestet quam hactenus propter diuersas perturbationes habuissent. Ipsi autem episcopi concessum sibi otium non in suas uoluptates, sed in diuinum et officiosum conuertant negotium; quatenus studentes predicationibus, correctioni atque confirmationi, quod hactenus per parechias fuit neglectum, solerter de cetero sit emendatum.


33 Ne episcopi propter suam quietem negligant plebem sibi commissam. Ex eodem concilio, tit. 5.

u.  Prouidendum est ne episcopi propter suam quietem ad remotiora loca secedentes, et suum ministerium negligentes, proprias deserant ciuitates; sed aut parechias suas cum officii efficacia circumeant, aut cum religione in suis ciuitatibus canonice cum filiis suis  degant. Presbyteros etiam sibi commissos doctrina, castitate, et sobrietate, atque hospitalitate secundum suum ministerium ornari compellant.


De episcopis qui raro aut nunquam plebes sibi commissas per seipsos uisitant. Ex eodem concilio, tit. 6.

uI.  Ut quorumdam episcoporum reprehensibilis, imo damnabilis, consuetudo omnimodis corrigatur, qui plebes sibi creditas aut raro aut nunquam per seipsos iuxta ordinem euangelicum et apostolicum atque ecclesiasticum uisitant, cum Dominus dicat: Speculatorem dedi te domui Isrel, et audies ex ore meo uerbum, et annuntiabis eis ex me , et cetera que diuinus sermo complectitur.


Ut episcopus ambulet per suam diecesim. Ex concilio Bracarensi, tit. 7.

 uII.  Placuit omnibus episcopis atque conuenit ut per singulas Ecclesias et dieceses ambulantes primum discutiant clericos, quomodo ordinem baptismi teneant uel missarum, 34 et qualiter quecunque officia in Ecclesia peragant. Et si recte quidem inuenerint, Deo gratias; sin autem minime, docere debent ignaros, et hoc omnimodis precipere, ut sicut antiqui canones iubent, ante dies uiginti baptismi ad purgationem exorcismi catechumeni currant; intra quos uiginti dies omnino catechumeni Symbolum, quod est Credo in Deum, specialiter doceantur.


Quid laicos docere oporteat.

  Postquam ergo suos clericos discusserint uel docuerint episcopi, alia die, conuocata plebe ipsius Ecclesie, doceant illos ut errorem fugiant idolorum uel diuersa crimina, id est homicidium, adulterium, periurium, falsum testimonium, et reliqua peccata mortifera; et quod nolunt sibi fieri, non faciant alteri; et ut credant resurrectionem omnium hominum et diem iudicii, in quo unusquisque secundum opera sua recepturus sit. Et sic postea episcopus de Ecclesia illa proficiscatur ad aliam.


 Ut episcopus cum paucis suam parechiam circumeat. Ex concilio Toletano, tit. 5.

uIII.  Cum episcopus suam diecesim uisitat, nulli pre multitudine onerosus existat, nec unquam quinquagenarium numerum euectionis excedat, aut amplius quam una die per unam quamque basilicam remorandi licentiam habeat  .


35 Ut si episcopus hoc explere nequiuerit, suos uicarios dirigat. Ex eodem concilio, tit. 6.

IX.  Quod si episcopus aut languore detentus, aut aliis occupationibus implicatus, id explere nequiuerit, presbyteros probabilis uite aut diaconos mittat, qui redditus basilicarum et reparationes et ministrantium  uitam inquirant.


Ut episcopi suam diecesim uisitent. Ex Capitulis synodalibus Caroli Augusti.

X.  Ut episcopi circumeant parechias sibi commissas, et ibi inquirendi studium habeant de incestu, de parricidiis, adulteriis et aliis malis que contraria sunt Deo, et que Christiani deuitare debent, et infra illorum parechias ecclesiarum, quibus necesse est, emendandi curam habeant. Similiter tam nostras a nobis in beneficium datas quam et aliorum summo studio prouideant.


Ut episcopus duos solidos tantum accipiat cum suam parechiam circuit. Ex concilio Bracarensi, tit. 10.

XI.  Placuit ut nullus episcoporum, cum suas dieceses uisitat, preter honorem cathedre sue, id est duos solidos, aliquid aliud  tollat per ecclesias, neque tertiam partem ex quacunque oblatione populi in ecclesiis parechialibus requirat; sed tertia illa pars pro luminaribus ecclesie uel reparatione seruetur, 36 et singulis annis episcopo exinde ratio fiat. Nam si tertiam illam partem episcopus tollat, lumen et sarta tecta ecclesie abstulit.


De episcopis qui non uisitatis parechiis pretium seruitutis requirunt. Ex concilio apud Triburias habito temporibus Arnulphi regis, tit. 26.

XII.  Delata est coram sancta synodo querimonia plebium, eo quod sint quidam episcopi nolentes ad predicandum uel confirmandum suas per annum parechias circuire, qui  tamen exigunt ut mansiones, quibus in profectione uti debuerant, alio pretio redimant qui parare debent. Que duplex infamia et negligentia et auaritia sancte synodo horrori fuit magno; et statuerunt ne quis penitus ultra exerceat id cupiditatis ingenium, et ut sollicitiores sint episcopi de suis gregibus uisitandis.


De eadem re. Ex capitulis synodalibus Caroli imperatoris, tit. 94.

XIII.  Ne uero episcopi occasione predicandi aut confirmandi oneri essent  populis, a nobis admoniti [adm. a n.] polliciti sunt se deinceps hoc cauere uelle et eo tempore suum ministerium [min. s.], in quantum facultas datur, exsequi, his [apud hos] quibus prodesse possunt, non quo eorum [ne cor] profectio, quantum in illis est, sit importuna uel onerosa  .


37 De immunitate ecclesiarum. Ex eodem capitulari, tit. 103.

XIu.  Denuntiandum est omnibus, et a missis nostris ordinandum, ut omnes ecclesie et presbyteri sub immunitate et priuilegio et ordinatione atque dispositione episcoporum singularum parechiarum in quibus consistunt, secundum auctoritatem canonicam permaneant.


 Quod omnes basilice in potestate episcoporum sunt. Ex concilio Aurelianensi, tit. 13.

Xu.  Omnes basilice que per diuersa loca constructe sunt uel quotidie construuntur, placuit secundum priorum canonum regulam ut in eius episcopi, in cuius territorio posite sunt, potestate consistant.


De parechiis. Ex concilio Chalcedonensi, tit. 19.

XuI.  Singularum ecclesiarum rusticas parechias uel possessiones manere inconcussas illis episcopis qui eas retinere noscuntur, et maxime si per tricennium eas absque ui obtinentes 38 sub dispensatione  rexerunt. Quod si intra tricennium facta fuerit de his uel fiat altercatio, licere eis qui se lesos asserunt apud sanctam synodum prouincie certare.


Quales ministros episcopi in ciuitatibus suis relinquere debeant. Ex Capitulis Caroli iunioris, tit. 5.

XuII.  Et quoniam episcopi, qui nostris et suis communibus Ecclesie et totius regni necessitatibus occupati sunt, non ualent cuncta soli prospicere que infra fines parechie illorum perpetrantur, statuimus ut quotiescunque episcopi a propria ciuitate digrediuntur, tales adiutores unusquisque in sua ciuitate relinquat qui hec omnia prudentissime in sua ciuitate peragant,  ut pauperes sanguine Christi redempti semper in ciuitate presentem inueniant a quo responsum et consolationem accipiant. In uicis autem et uillulis longe a ciuitate remotis constituat unusquisque episcopus reuerendos et cautos atque omni prudentia morum temperatos presbyteros, qui sua uice superius statuta modeste perficiant, et ad quos alii presbyteri iuniores et minus cauti suam causam referant.


 De tricennali prescriptione. Ex epistola Gelasii pape.

XuIII.  Illud etiam annecti placuit, ut si qui, quod absit, facultates Ecclesie necnon et dieceses ab aliis, a quibus possidentur, episcopis iure sibi uindicent, quod tricennalis lex conclusit, quia et filiorum nostrorum principum 39 ita emanauit auctoritas, ut ultra triginta annos nulli liceat pro id appellare quod legum tempus excludit.


De rebus per trigenta annos possessis. Ex Capitulis Ludouici imperatoris, tit. 7.

XIX.  Ut de rebus ecclesiarum que ab eis per triginta annorum spatium sine ulla interpellatione possesse sunt  testimonia non recipiantur; sed eo modo contineantur sicut res ad fiscum dominicum pertinentes contineri solent.


De inscriptione temporum. Ex eodem, capite 9.

XX.  Si quis terram ab altero dixerit uiolenter sibi esse sublatam, et conuicerit prius quam triginta annorum compleatur numerus et rem constiterit occupatam, et requirere potuerit, repetentis partibus reformetur. Ceterum si impletis triginta annis terra a quocunque peruasa fuisse dicatur, et non fuerit ante repetita, nichil sibi reddendum esse cognoscat.


Item de eadem re. Ibidem.

XXI.  Et quia omnia ad quietem omnium  pertinentia ex lege conuenit prouideri, quas omnino causas de quibuscunque rebus, que intra triginta annos non fuerint definite, nullo eas postmodum licebit ordine commoueri: quia satis unicuique ad requirendum et recipiendum quod ei debitum fuerit suprascriptus annorum numerus constat posse sufficere.


40 Item de eadem re. Ibidem.

XXII.  Si quis colonum alienum in re sua triginta annos habuerit, ac si suum uindicet. Qui infra triginta annos inuentus fuerit, a domino cum filiis sibi debitis et omni peculio reuocetur. Si uero mortuus fuerit, peculium eius dominus recipiat. Colona  uero si uiginti annis in alieno dominio permanserit, a priori domino non requiratur. Colonum due partes agnationis sequantur, colonam uero tertia pars. Nam si agnatio infra uiginti annos edita fuerit, quando adhuc colona domino competebat, repetentibus non negetur, quia in modernis legibus est constitutum. Sane, ne separatio coniugii fiat, precipimus ut dominus coloni uicaria muliere cum agnatione partis tertie non negetur.


 De consecranda ecclesia. Ex concilio Wormatiensi.

XXIII.  Placuit, quoties ab aliquo fidelium ad consecrandas ecclesias episcopus inuitatur, non quasi ex debito munus aliquod a fundatore requirat; sed si ipse quidem aliquid ex suo uoto obtulerit, non respuat. Attamen unusquisque episcopus meminerit ut non prius dedicet ecclesiam, nisi antea dotem basilice et obsequium ipsius per donationem chartule confirmatum accipiat. Nam non leuior est ista temeritas, si sine luminaribus uel sine substantiali sustentatione eorum qui ibidem seruituri sunt quam si domus priuata consecretur 41 ecclesia  .


De libertate ecclesiarum. Ex Capitularibus, titulo 81.

 XXIu.  Sancitum est ut unicuique ecclesie unus mansus integer absque ullo seruitio attribuatur, et presbyteri in eis constituti non de decimis, nec de oblationibus fidelium, non de domibus, neque de atriis, uel hortis iuxta ecclesiam positis, neque de prescripto manso aliquod seruitium faciant preter ecclesiasticum. Et si aliquid amplius habuerint, inde senioribus suis debitum seruitium impendant.


De termino ecclesiarum. Ex eodem, capite 117.

 Ut terminum habeat unaqueque ecclesia de quibus uillis decimas recipiat.


De nouis ecclesiis. Cap. 87.

 XXu.  Statutum est de uillis nouis et ecclesiis nouis ibidem nouiter in eis constitutis ut decime de ipsis uillis ad easdem ecclesias conferantur.


Item ex eodem, cap. 5.

XXuI.  Quicunque uoluerit in sua proprietate ecclesiam edificare, cum consensu et uoluntate episcopi in cuius parechia fuerit, licentiam habeat. uerumtamen omnino prouidendum est ut alie ecclesie antiquiores propter hanc occasionem suam iustitiam aut decimam non perdant, sed semper ad antiquiores 42 ecclesias persoluatur.


Item de manso ecclesie. Ex eodem capitulari.

XXuII.  De uno manso  ad ecclesiam dato, de quo aliqui homines contra statuta sibi seruitium exigunt, quicunque pro hac causa accusatus fuerit, comes uel missi hoc quod inde subtractum est presbyteris cum sua lege restituere faciant.


De eadem re. Ex synodo Meldensi, capite 63.

XXuIII.  Secundum canonicam auctoritatem et constitutionem domini imperatoris Lodouuici, de agro ecclesiastico et manso ac mancipiis, que ipse in suis Capitulis constituit, uel si quilibet pro loco sepulture aliquid largitus fuerit ecclesie, neque de decimis et oblationibus  fidelium quemquam presbyterorum aliquem censum persoluere cogat, nec quisquam cuiuslibet ordinis aut dignitatis exinde quidquam subtrahat et redhibitionem quamcunque exigat temporalem. Quod si fecerit, communione usque ad satisfactionem priuetur, et regia potestate hoc emendare legaliter compellatur.


Item de priuilegio ecclesiarum.

XXIX.  Ut ecclesie antiquitus constitute nec decimis nec ulla possessione priuentur, ita ut nouis oratoriis tribuatur.


43 De ecclesiis uel altaribus ambiguis, et ut superflua altaria de ecclesia abiiciantur, cap. 65.

XXX.  Ecclesie uel altaria que ambigua sunt de consecratione consecrentur, et superflua altaria destruantur de ecclesia.


De honore ecclesiastico, cap. 142.

XXXI.  Ut episcopi preuideant quem honorem presbyteri pro ecclesiis suis senioribus tribuant.


Quod omnium ecclesiarum dotes ad episcopum pertineant. Ex concilio Toletano, capite 19.

XXXII.  Multi contra canonum constituta sic ecclesias quas edificauerunt postulant consecrari, ut dotem quam ecclesie contulerunt,  ad episcopi ordinationem non pertinere censeant. Quod factum et in preteritum displicet, et in futuro prohibetur, sed omnia secundum consuetudinem antiquam ad episcopi ordinationem et potestatem pertineant  .


Unde ecclesie debeant restaurari et episcopo obsequium exhiberi. Ex epistola Gelasii pape.

XXXIII.  Quatuor autem tam de reditu quam de oblatione fidelium, prout cuiuslibet ecclesie facultas admittit, sicut dudum rationabiliter est decretum, conuenit fieri portiones: quarum una sit pontificis, altera clericorum, pauperum tertia, quarta fabricis applicanda; 44 de quibus, sicut sacerdotis intererit,  sic clericus ultra delegatam sibi summam nichil insolenter nouerit expetendum. Ea uero que ecclesiasticis edificiis attributa sunt, huic operi ueraciter prerogata locorum doceat instauratio manifesta sanctorum, quia nefas est si, sacris edibus destitutis, in lucrum suum presul impendia his designata conuertat.


De eadem re. Ex epistola Simplicii pape, cap. 2.

XXXIu.  De reditibus Ecclesie uel oblatione fidelium sola episcopo ex his una portio remittatur, due ecclesiasticis fabricis et erogationi peregrinorum et pauperum profuture,  ultima clericis pro singulorum meritis diuidatur.


De honore ecclesie Dei. Ex Capitulis synodalibus, tit. 69.

XXXu.  Placuit nobis admonere ut unusquisque episcopus uideat super suam parechiam ut ecclesia Dei suum habeat honorem, simul et altaria secundum suam dignitatem uenerentur, et non sit domus Dei et altaria sacrata peruia canibus, et ut uasa sacrata Deo in magna ueneratione habeantur, et ut sacrificia sanctificata cum magna diligentia ab eis colligantur qui digni sunt.


Item de restauratione ecclesiarum Dei. Ex Capitulis Ludouuici imperatoris, cap. 40.

 XXXuI.  De opere uel restauratione 45 ecclesiarum comes et episcopus siue abbas una cum misso nostro, quem ipsi sibi elegerint ad hoc, considerationem faciant, ut unusquisque eorum tantum inde accipiat ad operandum et restaurandum quantum ipse de rebus ecclesiarum habere dignoscitur. Similiter et uassi nostri aut in commune tantum accipiant operis quantum rerum ecclesiasticarum habent, uel unusquisque per se iuxta quantitatem quam ipse tenet. Aut si inter eos conuenerit ut pro opere faciendo argentum donent, iuxta estimationem operis in argento persoluant; cum quo pretio rector ecclesie ad predictam restaurationem operarios conducere et materiam emere possit. Et qui nonas et decimas dare neglexerit,  primum quidem illas cum lege sua restituat, insuper et bannum nostrum soluat, ut ita castigatus caueat ne sepius iterando beneficium amittat.


De eadem re. Item ex Capitulis, tit. 22.

XXXuII.  De operibus in restauratione ecclesiarum, siue in faciendo, siue in redimendo, episcopalis potius sequatur uoluntas. Nullatenus tamen remaneat quin, sicut a nobis sepe iussum est, hoc aut illud partibus ecclesiarum persoluatur. Et hoc omnibus notum sit, quia quicunque negligenter exinde egerit, et coram nobis exinde negligens repertus fuerit, illud uolumus omnino ut subeat quod in nostro capitulari de hac re communi consultu fidelium nostrorum ordinauimus.


 46 De locis dudum sacris. Ex eodem Capitulari, capit. 54.

XXXuIII.  De locis iam dudum sacris et nunc spurcitia fedatis, ut iuxta possibilitatem in antiquum statum reformentur.


De ecclesiis destructis. Ex eodem, cap. 3.

XXXIX.  De ecclesiis destructis, ut episcopi et missi inquisitionem faciant utrum per negligentiam aut impossibilitatem destructe sint; et ubi  negligentia inuenta fuerit, episcopali auctoritate emendare cogantur qui eam restaurare debuerant. Si uero per impossibilitatem contigit, ut aut plures sint quam necesse sit, aut maioris magnitudinis quam ut ex rebus ad eas pertinentibus restaurari possint, episcopus modum inueniat, qualiter congrue emendari et consistere possint.


De eadem re. Ex Capitulis synodalibus Caroli Iunioris, cap. 62.

XL.  Serui ecclesiarum quibuscunque potestatibus subditi, unde melior consuetudo uel deuotior commendatio ex tempore et iussione domni Ludouuici uel certe domni Caroli, seu etiam Pippini, non existit, saltem uiginti diebus in anno eidem ecclesie ad reficiendas ipsius  ruinas absque molestia seruire sinantur. Ubi autem et amplior commendatio et melior consuetudo inde haberetur, pro hac nostra necessitudinis consideratione non decidat.


47 Item de eadem re. Ex Capit. Ludouuici capit 5.

XLI. Ne uero ecclesie presbyteris commisse in restauratione aut in luminaribus iuxta possibilitatem rerum ab illis negligantur uestra nichilominus inuigilare debet solertia. Et sicut alios prohibetis ne de mansis ad ecclesie luminaria datis aliquid accipiant, sic et uos et uestri archidiaconi de eisdem mansis nichil accipiendo, aliis exemplum prebeatis. Sed potius ad id quod data sunt seruire concedantur; ut totum, sicut dictum est, in restauratione  ecclesiarum et luminaribus uestra auctoritate et studio cedere possit.


De decimis. Cap. 162.

XLII.  Ut decime in potestate episcopi sint, qualiter a presbyteris dissipentur.


De eadem re. Ex cap. 157.

XLIII.  Ut qui ecclesiarum beneficia habent, nonam et decimam ex eis ecclesie cuius res sunt donent; et qui tale beneficium habent, ad medietatem laborent, et de eorum portione proprio presbytero decimas donent.


De eadem re.

XLIu. Noualia rura, que iuxta cultos agros fiunt,  ecclesie antique decimentur. Et si ultra milliaria quatuor uel quinque in saltu quelibet digna persona aliquod nouale collaborauit, ibidemque cum sui episcopi consensu ecclesiam construxerit, post consecrationem 48 ecclesie prouideat presbyterum, eiusque conductu de eodem elaboratu decimas eidem ecclesie conferat  .


Item de nonis et decimis. Ex eodem, cap. 36.

XLu.  Qui decimas post creberrimas admonitiones et predicationes sacerdotum dare neglexerint,  excommunicentur. Iuramento uero eos constringi nolumus, propter periculum periurii.


Item de nonis et decimis. Ex eodem, cap. 21.

XLuI.  De nonis quidem et decimis, unde et genitor noster et nos frequenter et in diuersis placitis admonitionem fecimus, et per Capitularia nostra qualiter hec obseruentur ordinauimus, uolumus atque iubemus ut de omni collaboratu et de uino et feno fideliter et pleniter ab omnibus nona et decima persoluatur. De nutrimine uero pro decima, sicut hactenus consuetudo fuit, ab omnibus obseruetur. Si quis tamen episcoporum fuerit qui argentum pro hoc accipere uelit, in sua potestate maneat, iuxta quod ei et illi qui hoc persoluere debet conuenerit.


 Item de nonis et decimis. Ex eodem, cap. 5, lib. u.

XLuII.  De his qui nonas et decimas iam per multos annos aut ex parte aut ex toto dare neglexerunt, uolumus ut per missos 49 nostros constringantur, ut secundum consuetudinem priorem soluant unius anni nonam et decimam cum sua lege, et insuper bannum nostrum. Et hoc eis denuntietur, quod quicunque hanc negligentiam iterauerit, beneficium unde hec nona et decima persolui debuit amissurum se sciat.


Item de eadem re. Cap. 6.

XLuIII.  Quicunque decimam abstrahit de ecclesia ad quam per iustitiam debet dari, et eam presumptuose uel propter munera aut amicitiam uel aliam quamlibet  occasionem ad alteram ecclesiam dederit, a comite uel a misso nostro distringatur, ut eiusdem decime quantitatem cum sua lege restituat.


Item de eadem re. Cap. 7.

XLIX.  De decimis quas dare populus non uult nisi quolibet modo ab eo redimantur, ab episcopis prohibendum est ne fiat. Et si quis contemptor fuerit inuentus, ut nec episcopum nec comitem audire uelit, si noster homo fuerit, ad presentiam nostram uenire compellatur, ceteri uero distringantur, ut inuiti ecclesie restituant quod uoluntarie dare neglexerunt.


Item de eadem re. Cap. 9

L.  De illis qui agros dominicatos  propterea neglexerunt excolere ut nonam et decimam exinde non persoluant, et alienas terras ad excolendum propter hoc accipiunt, uolumus ut de tribus annis ipsam annonam cum sua lege 50 persoluant. Et si quis contemptor aut comitis aut missorum nostrorum propter hoc exstiterit, sub fide iussoribus ad palatium uenire compellatur.


Item de eadem re. Ex concilio Meldensi cap. 62.

LI. Hi qui ex rebus ecclesiasticis nonas et decimas persoluere et sarta tecta ecclesie secundum antiquam auctoritatem et consuetudinem restaurare debent, et hoc non solum negligunt, uerum et contemnendo  dimittunt, atque clericos fame et penuria afficiunt, ecclesiastica quoque edificia dissolutione adnullari permittunt, tandiu ab ecclesiastica communione separentur usque dum diligentia emendare studeant quod socordia neglexerunt. Quod si iterum iterauerint, post excommunicationis satisfactionem, regia potestate compulsi, iuxta legale et antiquum edictum: Qui negligit censum, perdat agrum.


Item de decimis. Ex Capitulis Caroli.

LII.  De decimis ubi antiquitus fuerunt ecclesie baptismales, et deuotio facta fuit, iuxta quod episcopus ipsius parechie ordinauerit, omnimodis fiant donate. Et si per donationes regum aut ceterorum Deum timentium bonorum hominum ad episcopia seu monasteria alique  res delegate sunt, et ex ipsis rebus antiquitus ad ipsas ecclesias priores decime date fuerunt, ipsa antiqua donatio uel deuotio firma et stabilis permaneat. Tamen, ut supra diximus, decimas de ipsis rebus, qui 51 eas possidere uidetur, persoluat.


Ne fenum et annona et uinum mittatur in ecclesia. Ex eodem capit. 142.

LIII.  Ut nullus presbyter annonam uel fenum aut uinum in ecclesia mittere presumat  .


De eadem re. Ex dictis sancti Augustini episcopi.

LIu. In oratorio nemo aliquid agat nisi ad quod est factum fiat: unde et nomen accepit. Aut si forte etiam aliqui propter horas constitutas, si eis uacat et orare uoluerint, eis non sint impedimento qui ibi  aliquid agendum putauerint.


Item alibi.

 In oratorio preter orandi et psallendi Dei cultum penitus nichil agatur, ut nomini huic et opera iugiter impensa concordent.


Item de eadem re. Ex dictis sancti Benedicti.

Lu.  Oratorium hoc sit quod dicitur, nec ibi quidquam aliud geratur aut condatur.


Ut nullus in ecclesia conuiuari presumat. Ex concilio Carthaginensi.

LuI.  Ut nulli episcopi uel clerici in ecclesia conuiuentur, nisi forte transeuntes hospitii necessitate illic resideant. Populi  etiam ab huiusmodi conuiuiis, quantum potest fieri, prohibeantur.


52 De eadem re. Ex concilio Laodicensi.

LuII.  Non oportet in domiciliis diuinis siue ecclesiis agapen facere, et intus manducare, uel accubitus sternere.


Ut nemo presumat in ecclesia uinum uendere. Ex concilio Turonensi.

LuIII.  Perlatum est ad sanctam synodum quod quidam presbyteri in ecclesiis sibi commissis tabernas, quod nefas est, constituant,  neque per caupones uinum uendant aut uendere permittant, et ubi tantummodo orationes et uerbum diuinum Deique laus debuerit resonare, ibi comessationes et ebrietates fiant, ibi risus et plausus et uerba turpia, ibi rixe et contentiones resultent. Quod quam sit Deo contrarium, Dominus Deus demonstrat; qui cum inuenisset in templo uendentes et ementes et nummularios sedentes, facto funiculo de resticulis, omnes eiecit de templo. Si enim ea que licite uendi uidebantur in templo, et ad hoc emebantur ut in eodem templo offerrentur Domino, ipse foras eiecit, quid putas de tam pestifera presumptione et Dei contemptu fiet? Et si non solum sacerdotibus, sed etiam omnibus clericis precipitur ne tabernas ingrediantur, qui audire potest  ut ecclesie Dei taberne fiant? Itaque interdicit per omnia synodus ne hoc imposterum nullatenus fiat. Quod si factum fuerit, presbyter deponatur; laici, communione priuati, ab ecclesia, quam dehonestauerunt, expellantur  .


53 De eadem re.

LIX.  Interea non est leuiter accipiendum quod Dominus dicit: Domus mea domus orationis est . Si enim domus Dei orationis domus uocatur, hoc debet esse quod dicitur, nec ibi aliud debet geri aut recondi. Ubi enim corpus Domini consecratur, ubi angelorum presentia non dubitatur adesse, ubi sanctorum reliquie recondite uenerantur, ne quid inhonestum appareat quod oculos ad orationem uenientium offendat, ne  quid ibi uideatur quod ad lucrum temporale pertineat; sed omnia sancta, omnia munda, et tantummodo ad ecclesiasticum ministerium pertinentia.


Ut altaria mundissimis linteis cooperiantur; et ut presbyteri feminis predicent ut linteamina dent unde altare uestiatur. Ex concilio Rhemensi cap. 5.

LX.  Obseruandum est ut mensa Christi, id est altare, ubi corpus Dominicum consecratur, ubi sanguis eius hauritur, ubi sanctorum reliquie reconduntur, ubi preces et uota populi in conspectu Dei a sacerdote offeruntur, cum omni ueneratione honoretur, et mundissimis linteis et palliis diligentissime cooperiatur, nichilque super eo ponatur nisi capse cum sanctorum reliquiis, et quatuor Euangelia. Expleta missa, calix et sacramentorum  liber cum uestibus sacerdotalibus in mundo loco sub sera recondantur.


54 De linteis altarium preparandis. Ex Capitularibus.

 Presbyteri per parechias suas feminis predicent ut linteamina in altaria preparent.


Ut nullus presbyter alterius parechianum ad missam recipiat. Ex concilio Nannetensi CCCCXuIIII.

LXI.  Ut Dominicis uel festis diebus presbyteri, antequam missas celebrent plebem interrogent si alterius parechianus  in ecclesia sit, qui proprio contempto presbytero ibi missam uelit audire; quem si inuenerint, statim ab ecclesia eiiciant, et ad suam parechiam redire compellant. Similiter interrogent si aliqui discordantes sint, qui inter se litem implacabilem habeant. Et si inuenti fuerint, statim reconcilientur. Quod si noluerint pacem suscipere, ab Ecclesia eiiciantur usque quo ad caritatem redeant. Non enim possumus munus uel oblationem ad altare offerre donec prius fratri reconciliemur. His ita peractis, sacerdotes missarum solemnia rite peragant.


Item ex eodem concilio. Ex Capitularibus.

 Ut nullus presbyter alterius  parechianum, nisi in itinere fuerit, uel placitum ibi habuerit, ad missam recipiat.


De oblationibus fidelium ad altare.

LXII. Si aliquid fideles ad altare offerunt, a ministro receptum post altare ponatur.


55 Ut nichil aliud in sacrificio Domini offeratur preter id quod Dominus statuit. Ex canonibus apostolorum, tit. 3.

LXIII. Si quis episcopus aut presbyter preter ordinationem Domini alia quedam in sacrificio offerat super altare, id est, aut mel, aut lac, aut pro uino siceram, aut confecta quedam, aut uolatilia, aut animalia aliqua, aut legumina, contra constitutionem Domini faciens, deponatur de gradu.


Que species ad altare, non ad sacrificium, sed ad  benedictionem simplicem debent offerri. Ex canonibus apostolorum, tit. 4.

LXIu.  Offerri non liceat aliquid ad altare preter nouas spicas et uuas et oleum et thymiama, id est incensum, tempore quo sancta celebratur oblatio.


Ut ea que in ecclesiis offerri non possunt, ad domos sacerdotum a fidelibus deferantur. Ubi supra, it. 5.

LXu. Reliqua poma omnia uel primitie ad domum episcopi et presbyteri dirigantur, nec offerantur in altari. Certum est autem quod episcopis et presbyteris et diaconis et reliquis clericis diuidantur.


Quid in sacrificio Domini offerri debeat. Ex concilio Wormaciensi, cap. 29.

 LXuI.  In eucaristia non debet aqua pura offerri, ut quidam sobrietatis causa falluntur, 56 sed uinum cum aqua mistum, quia et uinum in redemptionis nostre mysterio fuit cum dicat; Non bibam de hoc genimine uitis ; et aqua mistum, quod post cenam dabat. Sed et de latere eius aqua cum sanguine egressa, uinum de uera carnis eius uite cum aqua expresse ostendit. Cum igitur magister ueritatis uerum salutis nostre sacrificium commendaret suis discipulis, panem tantum et calicem sub hoc sacramento prebuisse  cognoscimus. Ideoque preter panem et uinum cum aqua mistum aliud offerri non debet. Calix enim Dominicus uino et aqua permistus debet offerri; quia uidemus in aqua populum intelligi, in uino uero ostendi sanguinem Christi. Ergo quando in calice uino aqua miscetur, Christo populus adunatur, et credentium plebs ei in quem credidit copulatur et iungitur: que copulatio et coniunctio aqua et uino sic miscetur in calice Domini, ut commistio illa non possit separari. Nam si uinum tantum quis offerat, sanguis Christi incipit esse sine nobis. Si uero aqua sit sola, plebs incipit esse sine Christo. Non potest enim calix Domini esse aqua sola, aut uinum solum, nisi utrumque sibi misceatur.


De calice Domini. Ex concilio Rhemensi titulo 8.

 LXuII.  Ut calix Domini cum patena, si non ex auro, omnimodis ex argento fiat. Neque causentur presbyteri, auaritia suadente, de paupertate uel impossibilitate, cum una pars ex omnibus que ad ecclesiam pertinent 57 in fabricis ipsius ecclesie sit impendenda. Admonendus est etiam populus ut aliquid in donariis Domini offerat, sicut ipse antiquus populus sub Moyse in tabernaculo Domini fecisse legitur. Si quis autem tam pauperrimus est, saltim uel stanneum calicem habeat. De ere autem aut ex aurichalco non fiat calix; quia ob uini uirtutem eruginem parit, que uomitum prouocat. Nullus autem in ligneo calice presumat cantare.


De corporali Dominico. Ex concilio quo supra.

 LXuIII.  Corporale super quo sacra oblatio immolatur, ex mundissimo et purissimo linteo sit; nec in eo alterius generis materia pretiosior aut uilior misceatur: quia Dominicum corpus in sepulcro, non in holosericis, sed tantum in sindone munda fuit inuolutum. Corporale nunquam super altare remaneat; sed aut in Sacramentorum libro ponatur, aut cum calice et patena in mundissimo loco recondatur. Et quando abluitur a sacerdote, diacono, uel subdiacono, primo in ecclesia in loco et uase ad hoc preparato abluatur, eo quod ex Dominico corpore et sanguine infectum sit. Post hec a lauandario in nitido loco paretur [Editio Helmestad. reponatur].


De eucaristia. Ex Capitulis synodalibus, cap. 155.

 LXIX.  Ut presbyter semper eucaristiam habeat paratam; ut quando quis infirmauerit, aut paruulus infirmus fuerit, statim 58 eum communicet, ne sine communione moriatur.


De eadem re. Ex concilio Turonensi.

LXX.  Ut omnis presbyter  habeat pyxidem, aut uas tanto sacramento dignum, ubi corpus Dominicum diligenter recondatur ad uiaticum recedentibus a seculo. Que sacra oblatio intincta debet esse in sanguine Christi, ut ueraciter presbyter possit dicere infirmo: Corpus et sanguis Domini proficiat tibi, etc.  . Semperque sit super altare obseruatum propter mures et nefarios homines; et de tertio in tertium diem semper mutetur, id est, illa a presbytero sumatur, et alia que eodem die consecrata est in locum subrogetur, ne forte diutius reseruata mucida, quod absit, fiat.


De oblatis, ut de sabbato in sabbatum innouentur. Ex eodem.

LXXI.  Illud etiam adnectendum uidetur, ut oblationes que in altari offeruntur,  de Sabbato in Sabbatum semper innouentur: quia panes propositionis, qui super mensam Domini ponebantur, a Sabbato in Sabbatum semper mutabantur.


Ut chrisma semper sub sera sit. Ibidem.

LXXII.  Preterea et illud omnimodis obseruandum est, ut sacrum chrisma et oleum consecratum semper sub sera sit; ne illud unde Christo incorporamur, et unde omnes fideles sanctificantur, unde reges et sacerdotes inunguntur, aliquis infidelis aut immundus 59 tangat, aut aliquis perfidus ad Dei iudicium subuertendum subripiat, quod experimento didicimus  .


Si presbyter chrisma dederit ad iudicium subuertendum. Ex Capitularibus, tit. 55.

 LXXIII.  Ut presbyter qui chrisma donauerit ad iudicium subuertendum, postquam de gradu suo depositus fuerit, manum amittat.


Ut nullus presbyter pro chrismate aliquod munus det. Ex concilio Meldensi cap. 45.

LXXIu.  Ut nemo episcoporum uel quilibet minister ecclesiasticus propter sacrum chrisma aliquid muneris accipiat, neque denarios, uel quelibet munuscula, que per ministros episcoporum a presbyteris inordinabiliter exiguntur. Decet tamen presbyteros cum uoluntariis eulogiis tempore congruo uisitare et uenerari suos episcopos.


Ut omnis presbyter duas ampullas in Cena Domini  ad ciuitatem deferat. Ex Capitulis, tit. 156.

LXXu.  Ut presbyter in Cena Domini ampullas duas secum deferat, unam ad chrisma, alteram ad oleum ad catechumenos inungendum uel infirmos iuxta sententiam apostolicam  , ut quando quis infirmatur, inducat presbyteros Ecclesie, qui pro ipso orent, 60 eumque inungant, et cetera .


 De presbyteris qui longe positi sunt. Item unde supra, capite 93.

LXXuI.  De presbyteris qui accipiendi gratia chrismatis ad ciuitates in cena Domini uenire soliti erant, sancitum est ut de his qui longe positi sunt, de octo uel decem unus ab episcopo eligatur, qui acceptum 61 chrisma sibi et sociis diligenter perferat. Hi uero qui non longius a ciuitate quam quatuor aut quinque millibus habitant more solito ad accipiendum chrisma per se ueniant; discendi uero gratia alio non quadragesimali tempore ad ciuitatem conuocentur, propter plebes sibi commissas.


Ut alterius episcopi chrisma nullus presbyter accipiat. Ex concilio uasensi, cap. 3.

 LXXuII.  Per singula territoria presbyteri uel ministri ab episcopis non prout libitum fuerit, a uicinioribus, sed a suis propriis per annos singulos petant chrisma, appropinquante solemnitate paschali, nec per quemcunque ecclesiasticum. sed si qua necessitas aut ministrorum occupatio est, per subdiaconum, quia inhonorum est inferioribus summa committi. Optimum autem est ut ipse suscipiat qui in tradendo usurus est. Si quid autem obstat, saltem is cuius officii est sacrarium disponere et sacramenta suscipere  .


Ut nullus minister sine chrismate proficiscatur.

LXXuIII.  Nullum ministrorum, qui baptizandi recepit officium, sine chrismate unquam debere progredi, quia inter nos placuit semel in baptismate chrismari. De eo autem qui in baptismate quacunque necessitate faciente non chrismatus fuerit, in confirmatione sacerdos commonebitur.


62 De fontibus sacris. Unde supra.

LXXIX.  Presbyter qui fontes lapideos habere nequiuerit, uas conueniens ad hoc solummodo baptizandi officium habeat, quod nunquam extra ecclesiam deportetur. Similiter ad corporale lauandum et ad pallas altaris propria uasa habeantur, in quibus nichil aliud fiat  .


 Ut nullus presbyter absque uestimentis sacerdotalibus presumat missam cantare. Ex concilio Rhemensi.

LXXX. Nullus presbyter sine amictu, alba et stola, et fanone, et casula ullatenus missam celebrare presumat. Et hec sacra uestimenta mundissima sint, et in nitido loco intra ecclesiam collocentur. Nec presbyter, cum his induitur, extra ecclesiam exeat, quia hoc lex diuina prohibet.


 Ut nullus presbyter in uadium sacrata uasa uel uestimenta mittat. Unde supra, cap. 11.

LXXXI.  Ut nullus presbyter presumat calicem uel patenam uel pallium altaris uel uestimentum sacerdotale aut librum tabernario uel negotiatori aut cuilibet laico uel femine in uadium dare, nisi iustissima necessitate urgente: quia tanta est sanctitas sacri ministerii, ut salua altioris mysterii intelligentia, etiam per prophetam Dominus prohibuerit ne cum sanctis uestimentis sacerdos procedat ad populum, sed intra sancta illa dimittat, a 63 colloquio diuino rediens. Et cui in tabernas ad bibendum a sacris canonibus ingredi prohibetur, sanctificata  sacri ministerii nec ad contingendum immundis, quanto minus in uadimonium exhibere debet, sicut Stephanus papa et martyr secundum Hilarium in suis Decretalibus docuit.



ABHINC DE uITA SACERDOTUM.


Ut episcopus et presbyter non longe ab ecclesia hospitium habeant. Ex concilio Carthaginensi.

LXXXII.  Ut episcopus non longe ab ecclesia hospitiolum habeat.


Ut presbyteri nullatenus ubique hospitari sinantur. Ex concilio Meldensi, cap. 36.

LXXXIII. Ut presbyteri nullatenus ubicunque hospitari sinantur, aut aliquo modo ipsi presumant; sed assidue apud suas ecclesias esse studeant propter  sacra mysteria uel ministeria fidelibus exhibenda, nec etiam alibi habitare permittantur. Neque mulieres quamcunque habitationem [Sirmond. et cod. ms., frequentationem] habeant in locis in quibus presbyteri aliquem recursum habuerint. Quod si obseruare paruipenderint, ita ut transgressores, et qui contra interdicta fecerint, iudicentur.


64 De continentia sacerdotum. Ex concilio Neocesariensi, cap. 1.

LXXXIu.  Presbyter si uxorem acceperit, ab ordine deponatur. Si uero fornicatus fuerit, aut adulterium perpetrauerit, amplius pelli debet, et ad penitentiam redigi. Simili modo etiam diaconus, si eodem peccato succubuerit, ab ordine ministerii  subtrahatur


De eadem re. Ex eodem concilio.

LXXXu.  Presbyter si preoccupatus corporali peccato confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de se ipse non fuerit confessus, et argui manifeste nequiuerit, potestati sui iudicii relinquatur.


 De eadem re. Ex canonibus apostolorum.

LXXXuI.  Presbyter aut diaconus qui in fornicatione aut periurio aut furto aut homicidio captus est, deponatur, non tamen communione priuetur. Dicit enim Scriptura: Non iudicat Dominus bis.


Item.

LXXXuII. Sacerdotes Domini et diaconi uel quicunque sacramenta contrectant, pudicitie custodes ab uxoribus se abstineant.


De eadem re.

LXXXuIII.  Preterea, quod dignum et pudicum et honestum est, tenere Ecclesia 65 omnino debet, ut sacerdotes et leuite cum mulieribus non ceant, quia ministerii quotidiani  necessitatibus occupantur, et scriptum est: Sancti estote, quoniam ego sanctus sum Dominus Deus uester.


De eadem re.

LXXXIX.  De presbyteris et diaconibus diuinarum legum est disciplina, ut incontinentes in officiis talibus positi omni honore ecclesiastico priuentur, nec admittantur ad tale ministerium, quod sola continentia oportet impleri.


Item.

XC.  Interdixit per omnia magna synodus non episcopo, non presbytero, non diacono, uel alicui omnino qui in clero est, licere subintroductam habere mulierem,  nisi forte matrem aut sororem aut amitam, uel eas tantum personas que suspicionem suffugiunt.


De eadem re. Ex Decretis Siricii pape, tit. 12.

XCI.  Feminas uero non alias esse patimur in domibus clericorum nisi eas tantum quas proprie sola necessitudinis causa habitare cum iisdem synodus Nicena permisit.


De eadem re. Ex concilio Carthaginensi cap. 25.

XCII.  Aurelianus [Aurelius] episcopus dixit: Addimus, fratres karissimi, preterea, cum de quorumdam clericorum, quamuis lectorum, 66 erga uxores proprias incontinentia referretur, placuit, quod et diuersis conciliis firmatum est, ut subdiaconi, qui sacra mysteria contrectant,  et diaconi, et presbyteri, seu etiam episcopi, secundum propria statuta ab uxoribus se abstineant, ut tanquam non habentes uideantur esse: quod nisi fecerint, ab ecclesiastico remoueantur officio; ceteros autem clericos ad hoc non cogi nisi maturiore etate.


De eadem re. Ex Decretis Siricii pape, cap. 7.

XCIII.  Plurimos enim sacerdotes Christi atque leuitas post longa consecrationis sue tempora tam de coniugiis propriis quam etiam  de turpi coitu sobolem didicimus procreasse, et crimen suum hac prescriptione defendere, quia in ueteri Testamento sacerdotibus ac ministris generandi facultas legitur attributa. Dicat mihi nunc quisquis ille est sectator libidinum preceptorque uitiorum, si estimat quia in lege Moysi passim sacris ordinibus a Domino nostro laxata sunt frena luxurie, cur eos quibus committebantur Sancta sanctorum premonet dicens. Sancti estote, quia et ego sanctus sum Dominus Deus uester. Cur etiam procul a suis domibus anno uicis sue habitare in templo iussi sint sacerdotes? Hac uidelicet ratione, ne uel cum uxoribus possent carnale exercere commercium, ut conscientie integritate fulgentes acceptabile Deo munus offerrent; quibus expleto deseruitionis sue tempore uxoris usus  solius successionis causa fuerat relaxatus; quia non ex alia nisi ex 67 tribu Leui quisquam ad Dei ministerium fuerat preceptus admitti.


De eadem re. Capit. 92.

XCIu.  Statutum est ab episcopis de presbyteris, ut qui feminas secum indiscrete habitare permittunt, et propter hoc male opinionis suspicione denotantur, si deinceps admoniti non se correxerint, uelut contemptores sacrorum canonum canonica inuectione feriantur  .


De eadem re. Ex concilio Wormatiensi, cap. 38.

XCu.  Placuit ut episcopi, presbyteri, diaconi, subdiaconi abstineant a coniugibus, ut non generent filios. Quod si hoc decretum  uiolauerint, ab honore clericatus pellantur.


De eadem re. Ex Decretis pape Leonis.

XCuI.  Lex continentie eadem est altaris ministris que episcopis atque presbyteris; qui cum essent laici siue lectores, licite et uxores ducere et filios procreare potuerunt; sed cum ad predictos peruenerunt gradus, cepit eis non licere quod licuit. Unde ut de carnali 68 fiat spiritale coniugium, oportet eos nec dimittere uxores, et quasi non habeant sic habere, quo et salua sit caritas connubiorum et cesset operatio nuptiarum.


De eadem re. Ex dictis sancti Gregorii pape.

XCuII. Qui corpus suum castitati dedicant, habitare secum feminas non permittant


 Item sancti Augustini

XCuIII. Ideo nolo ut soror mea mecum sit, quia que cum sorore mea sunt, sorores mee non sunt.


De eadem re. Ex concilio Wormatiensi, cap. 9.

XCIX.  Sacerdotes igitur si in fornicationis laqueum ceciderint, et crimen manifestissime ostensum fuerit. hactenus sacerdotii non possunt habere honorem, secundum canonice institutionis auctoritatem.


 Que mulieres in domibus habitent clericorum. Ex concilio Agathensi.

C.  Id etiam ad custodiendam uitam et famam speciali ordinatione precipimus, ut nullus clericorum extranee sit mulieri qualibet consolatione aut familiaritate coniunctus. Et non solum in domo illius extranea mulier non accedat, sed nec ipse frequentandi ad extraneam mulierem habeat potestatem; sed cum matre tantum et sorore, filia et nepte, si habuerit, uiuendi liberam habeat potestatem; 69 de quibus nominibus nefas est aliud quam natura constituit suspicari.


Ne ancille uel liberte cellarium teneant clericorum uel ministerium secretum impendant. Ex concilio Agathensi.

 CI.  Ancillas uel libertas a cellario uel a secreto ministerio et ab eadem mansione in qua clericus manet placuit remoueri.


De familiaritate extranearum mulierum. Ex concilio Aureliano.

CII.  Ideoque statuimus ut ne quis antistitum aut clericorum licentiam habeat intra domum suam ullam, absque propinquis mulieribus quas priores canones eloquuntur, habere personam. De quibus etiam id specialiter inhibetur, ut si quis clericorum suspicionem aduersam aut oblocutionem populi ob mulierem quamcunque incurrerit, eam statim, si intra domum suam habet,  abiiciat. Si certe extranea et sui iuris est, istam omnibus conditionibus studeat abiicere, ut infamia que excitata est abrogetur. Quod si quilibet antistitum uel clericorum quod supra scriptum est uitare noluerit, pro inobedientia triennii excommunicatione mulctetur. Quod si adulterii permistione fuerit approbatus, in regradatione honorum, priorum canonum statuta seruentur.


De eadem re. Ex concilio Turonico.

CIII.  Et quia diabolo nullum locum dare oportet, hoc precipue custodiendum decreuimus ut nulli clerici cum extraneis feminis 70 habeant familiaritatem, nec ullum male loquendi uel sentiendi hominibus aditum tribuant: quia frequenter per hanc  indecentem occasionem contigit ut diabolus, qui insidiatur sicut leo in cubili suo, de ruinis seruorum Dei insultet. Si quis uero clericus post interdictum episcopi sui illicitis familiaritatibus extranearum feminarum uoluerit inherere, a communione habeatur alienus.


De eadem re. Ex concilio Nannetensi, capitulo 6.

CIu.  Inhibendum et modis omnibus interminandum est ut nullus sacerdos eas personas feminarum, sicut et in canone insertum continetur, de quibus suspicio esse potest, in domo sua habeat: sed neque illas quas canones concedunt , scilicet matrem, amitam, sororem. Sed si quis de his habuerit talem necessitatem patientem cui sit necessitas sustentatio presbyteri, habeat in uico aut in uilla domum longe a presbyteri conuersatione, et ibi eis subministret que necessaria sunt. Sed et hoc secundum auctoritatem canonicam modis omnibus prohibendum, ut nulla femina ad altare presumat accedere aut presbytero ministrare aut infra cancellos stare aut sedere.


De uisitandis a presbytero infirmis. Unde supra.

Cu.  Cum sacerdos audierit aliquem 71 infirmari in sua plebe, quam citius ad eum pergat, et ingressus cubiculum, aquam benedictam super  eum et per omne cubiculum aspergat, cum antiphona Asperges me, Domine, et uersu Exsurgat Deus. Deinde dicat orationem: Deus, qui sacerdotibus tuis tantam pre ceteris gratiam contulisti. Deinde cantet septem psalmos cum precibus pro infirmis. Post hec omnes iubeat extra cubiculum secedere, et appropinquans lecto quo infirmus decumbit, eum blande leniterque alloquatur, ut omnem spem suam in Deo ponat, ut flagellum Dei patienter toleret, ut hec ad purgationem et castigationem suam prouenire credat, ut peccata sua confiteatur, ut emendationem promittat, si Dominus uitam concesserit, penitentiam pro culpis commissis spondeat, ut substantiam suam, dum adhuc sensus et ratio in eo uiget, disponat, ut peccata sua eleemosynis redimat, ut his  qui in se peccauerunt indulgeat, ut rectam fidem et credulitatem teneat, ut de Dei misericordia nunquam desperet. Cum his et huiuscemodi allocutionibus fuerit mens infirmi releuata, data benedictione sacerdos recedat, non post multum reuersurus, detque locum ut egrotus de peccatis suis possit cogitare.


De infirmis qui confitentur peccata sua et se reconciliari exposcunt. Ex quo supra.

CuI.  Infirmus, qui, necessitate mortis urgente, confitetur peccata sua, sub ea conditione a sacerdote reconcilietur, ut si ei Dominus uitam donauerit sanitatemque reddiderit, 72 secundum qualitatem delicti omnimodis peniteat.


De reconciliandis infirmis. Ex concilio Niceno.

 CuII.  De his qui ad exitum ueniunt, etiam nunc relaxatio antiqua regularisque seruabitur, ita ut si quis egreditur e corpore, ultimo et necessario uiatico minime priuetur; quo si uel desperatus, et consecutus communionem, oblationisque particeps factus, iterum conualuerit, sit inter eos qui communionem orationis tantummodo consequuntur. Generaliter autem omni cuilibet in exitu posito et poscenti sibi communionis gratiam tribui, episcopus probabiliter ex oblatione dare debebit.


De eadem re. Ex epistola Leonis pape.

CuIII.  His autem qui in tempore necessitatis et in periculi  urgentis instantia presidium penitentie, mox reconciliationis implorant, nec satisfactio interdicenda est, nec reconciliatio deneganda; quia misericordie Dei nec mensuras possumus ponere, nec tempora definire, ad quem nulla impedit uenire mortis conuersio, dicente Dei Spiritu per Prophetam: Cum conuersus ingemueris, tunc saluus eris. Et alibi: Dic iniquitates tuas prior, ut iustificeris. Item: Quia apud Dominum misericordia est, et copiosa apud eum redemptio. In dispensandis itaque donis Dei non debemus esse difficiles nec se accusantium gemitus lacrymasque negligere, cum ipsam penitendi 73 affectionem ex Dei credamus inspiratione conceptam, ut resipiscant a diaboli laqueis, a quo captiui tenentur ad ipsius uoluntatem.


 De eadem re. Ex concilio Africano.

CIX.  Aurelius episcopus dixit: Si quisquam in periculo fuerit constitutus, et se reconciliari diuinis altaribus petierit, si episcopus absens fuerit, debet utique presbyter consulere episcopum, et sic periclitantem eius precepto reconciliare; quam rem salubri consilio debemus roborare.


De eadem re. Ex epistola Celestini pape.

CX.  uera ergo ad Deum conuersio in ultimis positorum mente potius est estimanda quam tempore, propheta hoc taliter asserente: Cum conuersus ingemueris, tunc saluus eris. Cum ergo Dominus sit cordis inspector, quouis tempore non est deneganda  penitentia postulanti, cum illi se obliget iudici cui occulta omnia nouerit reuelari.


De his qui obmutescunt antequam sacerdos ueniat ad eos. Ex epistola Leonis pape.

CXI.  Ita ergo talium necessitati auxiliandum est ut nec actio illis penitentie nec communionis gratia denegetur, si eam etiam amisso uocis officio per indicia integri sensus querere comprobentur. Quod si ita aliqua egritudine fuerint aggrauati ut quod paulo ante poscebant, et sub presentia significare non ualebant  , testimonia eis fidelium circumstantium 74 prodesse debebunt, simul tamen et penitentie et reconciliationis beneficium  consequantur.


De eadem re. Ex concilio Carthaginensi.

CXII.  Penitentes qui in infirmitate uiaticum eucaristie acceperint, non se credant absolutos sine manus impositione, si superuixerint.


De eadem re. Ex epistola Siricii pape.

CXIII.  Quicunque carnali fragilitate ceciderunt, his uiatico munere, cum ad Dominum ceperint proficisci, per communionis [cod ms., communicationis] gratiam uolumus subuenire.


 De penitentibus subito mortuis. Ex concilio uasensi cap. 65.

CXIu.  Eorum qui in penitentia accepta in bone uite cursu sine communione subito moriuntur, oblationem recipiendam, et eorum funera ac deinceps memoriam ecclesiastico affectu prosequendam.


De communione priuatis qui uita defuncti sunt. Ex epistola Leonis pape.

CXu.  Horum causa Dei iudicio reseruanda est, in cuius manu fuit ut talium obitus usque ad communionis remedium [adde non] differretur. Nos autem quibus uiuentibus non communicauimus, mortuis communicare non possumus.


 75 De ungendis infirmis. Ex concilio Turonensi.

CXuI. Postquam infirmus ab onere peccatorum per confessionem releuatus fuerit et a sacerdote reconciliatus, oleo sanctificato in Dei nomine inungendus est, primum in pectore, deinde inter scapulas, cum precibus ad hanc sanctam unctionem pertinentibus, ut iuxta Apostolum oratio fidei saluet infirmum, etc.


De eadem re. Ex epistola Innocentii pape, cap. 387.

CXuII.  Beatus enim Iacobus apostolus in Epistola sua scripsit: Infirmatur quis in uobis? Inducat presbyteros Ecclesie, et orent super eum, ungentes eum oleo in nomine Domini: et oratio fidei saluabit infirmum, et  alleuabit eum Dominus: et si in peccatis fuerit, remittentur ei . Quod non est dubium de fidelibus egrotantibus accipi uel intelligi debere, quia sancto oleo chrismatis perungi possunt, quod ab episcopo confectum non solum sacerdotibus, sed omnibus uti Christianis licet in sua aut suorum necessitate ungendum. Ceterum illud superfluum uidemus adiectum, ut de episcopo ambigatur quod presbytero licere non dubium est. Nam idcirco presbyteris dictum est, quia episcopi occupationibus impediti ad omnes languidos ire non possunt. Ceterum si episcopus aut potest aut dignum ducit aliquem a se uisitandum et benedicere et tangere chrismate, sine cunctatione potest, cuius 76 est ipsum chrisma conficere. Nam penitentibus istud fundi non potest,  quia genus est sacramenti. Nam quibus reliqua sacramenta negantur, quomodo unum genus putatur posse concedi?


De eadem re. Ex dictis Bede presbyteri.

CXuIII. Infirmatur quis in uobis? Inducat presbyteros Ecclesie, et orent super eum, ungentes eum oleo in nomine Domini, et oratio fidei saluabit infirmum. Hoc et apostoli in Euangelio fecisse leguntur, et nunc Ecclesie consuetudo tenet, ut infirmi oleo consecrato ungantur a presbyteris, et oratione comitante sanentur. Non solum presbyteris, sed, ut papa Innocentius  scribit, etiam omnibus Christianis uti licet eodem oleo in sua aut suorum necessitate ungendo; quod tamen oleum nonnisi ab episcopis licet confici. Nam quod ait oleo in nomine Domini, significat oleo in nomine Domini consecrato, uel certe quia etiam cum ungunt infirmum, nomen Domini super eum inuocare pariter debent. Et si in peccatis sit, dimittentur ei. Multi propter peccata in animam facta infirmitate aut etiam morte plectuntur corporis. Unde Apostolus Corinthiis, quia corpus Domini indigne percipere erant soliti, ait: Ideo inter uos multi imbecilles et dormiunt multi. Si ergo infirmi in peccatis sunt, et hec presbyteris Ecclesie confessi fuerint, ac perfecto corde ea relinquere atque emendare sategerint, dimittentur eis. Neque enim sine confessione  emendationis peccata queunt dimitti. Unde recte 77 subiungitur: Confitemini alterutrum peccata uestra, et orate pro inuicem ut saluemini.


De sacra communione. Unde supra.

CXIX. Postquam infirmus sacra unctione fuerit delibutus, statim corpore et sanguine Domini recreandus est; ut de cuius uita corporali desperatur, uiuificari in anima aut uita mereatur eterna. Ait enim Dominus: Qui manducat carnem meam et bibit sanguinem meum, habet uitam eternam. Et: Nisi manducaueritis, non habebitis uitam in uobis. Proinde sancti canones precipiunt ut nulli fideli in extremis posito communio denegetur.


Ne presbyter sacram communionem laico uel femine ad deferendum tradat. Ex concilio Rhemensi.

 CXX.  Peruenit ad notitiam nostram quod quidam presbyteri in tantum paruipendant diuina mysteria, ut laico aut femine sacrum corpus Domini tradant ad deferendum infirmis; et quibus prohibetur ne sacrarium ingrediantur, nec ad altare appropinquent, illis Sancta sanctorum committuntur. Quod quam sit horribile, quam detestabile, omnium religiosorum animaduertit prudentia. Igitur interdicit per omnia synodus ne talis temeraria presumptio ulterius fiat, sed omnimode presbyter per semetipsum infirmum communicet. Quod si aliter fecerit, gradus sui periculo subiacebit.


78 Ut nulla premia pro baptizandis requirantur. Ex epistola Gelasii pape.

 CXXI.  Baptizandis consignandisque fidelibus pretia nulla prefigant, nec illationibus quibuslibet impositis exagitare cupiant renascentes, quoniam quod gratis accepimus, gratis dare mandamur. Et ideo nichil a predictis prorsus exigere moliantur, quo uel paupertate cogente deterriti, uel indignatione uocati, redemptionis sue causas adire despiciant; certum habentes quod qui prohibita admisisse fuerint deprehensi, uel commissa non potius sua sponte correxerint, periculum subituri proprii sint honoris.


Ut nemo pro sepultura quidquid exigat. Ex epistola Gregorii pape.

CXXII.  Graue nimis et procul  est a sacerdotis officio pretium de terra concessa putredini querere et de alieno uelle facere luctu compendium. Hoc autem uitium et nos, postquam Deo auctore ad episcopatus honorem accessimus, de Ecclesia nostra omnino uetuimus, et prauam denuo consuetudinem nequaquam usurpari permisimus, memores quia dum Abraham a filiis Ephron, hoc est, filio Seor, sepulcri pretium ad humandum corpus coniugis postularet, pretium accipere renuit, ne commodum uideretur de cadauere consecutus. Si ergo tante considerationis paganus uir fuit, quanto magis nos, qui sacerdotes dicimur, hoc facere non debemus? Unde hoc auaritie uitium ne uel in alienis denuo tentari 79 presumatur admoneo. Sed si quando aliquem in Ecclesia uestra sepeliri conceditis,  siquidem parentes ipsius, proximi, uel heredes pro luminaribus sponte quid offerre uoluerint, accipere non uetamus. Peti uero aut aliquid exigi omni modo prohibemus; ne, quod ualde irreligiosum est, aut uenalis, quod absit, dicatur Ecclesia, aut, uos de humanis uideamini mortibus gratulari, si ex eorum cadaueribus studetis querere quolibet modo compendium.


De eadem re. Ex concilio Meldensi, cap. 72.

CXXIII.  Ut nemo quemlibet mortuum in ecclesia quasi hereditario iure, nisi quem episcopus aut presbyter pro qualitate conuersationis aut uite dignum duxerit, sepelire presumat; nec quisquam ossa cuiuslibet  mortui de sepulcro suo eiicere, aut sepulturam cuiusquam temerario ausu quoquo modo uiolet, sed unumquemque in loculo sibi a Deo parato atque concesso aduentum sui iudicis prestolari concedat; maxime cum non solum diuine leges, sed etiam et humane, apud humanam rempublicam sepulcrorum uiolatores reos mortis diiudicent. Sed et neque pro loco sepeulture, ut uerbis sancti Gregorii utamur, pretium de terra concessa putredini querere et de alieno uelle facere luctu compendium aliquo modo tentent. Si quando autem proximi uel heredes sponte aliquid offerre in ecclesia uoluerint in eleemosyna defuncti, accipere non uetamus. Peti uero aut aliquid exigi 80 omnino prohibemus; ne, quod ualde irreligiosum est, aut uenalis, quod absit, dicatur  Ecclesia, aut de humanis mortibus uideamur gratulari, si compendium exinde studemus modo quolibet querere.


Ut nullus in ecclesia mortuum sepeliat. Ex Capitulis synodalibus, tit. 156.

CXXIu.  Ut nullus deinceps in ecclesia mortuum sepeliat.


De eadem re. Cap. 46.

CXXu.  Ut de sepeliendis in basilicis mortuis constitutio illa seruetur que ab antiquis Patribus constituta est.


Ex concilio Nannetensi.

  Precipiendum, secundum canonum auctoritatem, ut de sepulcris et hominibus sepeliendis nichil muneris exigant; nisi forte qui sepelitur, uiuens iusserit ecclesie, in cuius atrio sepelitur, de suis rebus aliquid tribuere, aut etiam post mortem illius, quibus commissum est eius eleemosynam facere, de rebus illius aliquid dare sponte uoluerint. Tamen nullatenus a presbyteris illis aliquid exigatur, siue ab illis qui locis et uicis presunt. Prohibendum etiam, secundum maiorum instituta, ut in ecclesia nullatenus sepeliantur, sed in atrio aut in porticu aut exedra ecclesie. Infra ecclesiam uero, aut prope altare, ubi corpus Domini et sanguis conficitur, nullatenus habeant licentiam sepeliendi.


 81 De eadem re. Ex concilio Triburiensi.

CXXuI.  Ut, si possit fieri, mortui non alibi sepeliantur preter ad ecclesiam, et deinceps nichil exigatur pro pretio sepulture.


De eadem re. Ex eodem.

CXXuII.  Dictum est in quibusdam locis pro perceptione chrismatis nummos dari solere, pro baptismo et communione. Hoc simoniace heresis semen detestata est sancta synodus et anathematizauit, et ut de cetero nec pro ordinatione nec pro chrismate uel baptismo, nec pro sepultura uel communione quidquam exigatur, sed gratis dona Christi gratuita dispensentur [Burchard., dispensatione donentur].


 De infantibus mortuis per negligentiam non baptizatis. Ex Penitentiali, cap. 17.

CXXuIII. Pariens femina, cuius filius per negligentiam non baptizatus obierit, annum unum peniteat, et nunquam sit sine aliqua penitentia  . Si sacerdos, ad quem pertinebat, uocatus fuerit ad baptizandum infantem, et uenire neglexerit, ipse secundum damnationem anime iudicio episcopi sui castigetur. Sed et omnibus fidelibus licet, ubi forte morituros inuenerint non baptizatos, imo preceptum est, omnes animas eripere a diabolo per baptisma, id est benedicta aqua simpliciter in nomine Domini, et baptizare illos in nomine Patris, et Filii, et Spiritus sancti, intinctos aut superfusa aqua. Unde oportet 82 eos, qui  possunt, tamen fideles, monachos maxime, et scientiam habere baptizandi; et si alicubi longius exierint, eucaristiam semper secum habere debent.


De eadem re.

CXXIX.  Perpendant presbyteri quanti discriminis sit animas innocentium per eorum negligentiam a regno Dei excludi. Si enim gaudium est in celo super uno peccatore penitentiam agente, quid putas, quanta ira et indignatio  super illum erit qui per suam negligentiam ianuas paradisi innocentibus clausit? Et ideo presbyteri summa diligentia caueant ne animas, pro quibus sanguis Christi effusus est, per suam incuriam a celesti beatitudine separent. Sed si, quod absit, euenerit, graui penitentie luctu diebus uite sue se submittat per cuius euenerit neglectum.


De eadem re. Unde supra.

CXXX. Cuius paruulus in negligentia sine baptismo mortuus fuerit, tres annos peniteat, primum ex his in pane et aqua.


Ne oblationes in domibus offerantur, et ne misse extra ecclesiam cantentur. Ex concilio Laodicensi.

CXXXI.  Quod non oporteat in domibus oblationes celebrari ab episcopis uel presbyteris.


Unde supra.

CXXXII.  Dictum est nobis quod quidam 83 laici in domibus propriis precipiant presbyteris missas celebrare et inter canum discursus et scortorum greges sanctitatis mysteria polluantur magis quam consecrentur. Quapropter precipimus ut nullus presbyter extra ecclesiam presumat missam cantare, nisi forte itineris necessitas exposcat; ubi in tentorio, aut sub diuo, in loco nitido et longe ab omni immunditia remoto missas celebrare permittimus: et hoc nullatenus sine tabula consecrata.


 De eadem re. Ex epistola Anacleti pape.

CXXXIII.  Sacerdotes, quando sacrificant, non soli hoc agere debent, sed testes secum adhibeant, ut Deo perfecte in sacratis Domino locis sacrificare probentur. Ait namque auctoritas legis diuine: uide ne offeras holocausta tua in omni loco quem uideris, sed in loco quem elegerit Dominus Deus tuus . 


De ebriosis clericis. Ex concilio Agathensi.

CXXXIu.  Itaque eum quem ebrium fuisse constiterit, ut ordo patitur, aut triginta dierum spatio a communione statuimus submouendum, aut corporali dandum [subdendum] supplicio.


De eadem re. Fructuosi episcopi.

 CXXXu.  Si quis ecclesiastica preditus ordinatione, aut monachus, repertus fuerit 84 ebriosus, in pane et aqua tribus peniteat mensibus.


De eadem re.

CXXXuI.  Si quis episcopus aut aliquis ordinatus in consuetudine ebriosus fuerit, aut desinat, aut deponatur.


De eadem re.

CXXXuII. Laicus, si ebrosus fuerit, tres dies in pane et aqua peniteat.


 Generales sententie de omnibus ebriosis ac uinolentis. Sancti Hieronymi presbyteri et Ephrem Syri diaconi.

CXXXuIII.  Fuge uinum uelut uenenum, ne ebrietas superet te, exspoliatumque uirtutibus, nudum efficiat. uinum enim, ut sancta Scriptura dicit , apostatare facit etiam sapientes. Attende Noë, uirum sapientem et sanctum, quomodo ad ebrietatem nudatus est dormiens . Attende Lot patriarcham, qui per ebrietatem impudenter se commiscuit filiabus . Hinc beatus Basilius ait: »Multi per uinum a demonibus capti sunt; nec est aliud ebrietas quam manifestissimus demon.« Hinc propheta ait: Fornicatio  et ebrietas aufert cor . Ebrietas enim perturbationem parit, gignit mentis furorem, et flammam suscitat libidinis, Apostolo teste: Nolite inebriari uino, in quo est luxuria . Si quis autem contra hec sanctorum fecerit statuta, dignam ac longam agat penitentiam; quia unum est ex his peccatis que hominem a regno Dei separant, dicente 85 apostolo Paulo: Neque ebriosi regnum Dei possidebunt .


De eadem re. Ex dictis sancti Benedicti.

CXXXIX.  Nihil sic contrarium est homini Christiano quomodo crapula, sicut ait Dominus in Euangelio: uidete ne grauentur corda uestra in crapula et ebrietate .


De eadem re. Ex Capitularibus, titulo 161.

 CXL.  De ebrietate, ut omnium primum seniores semetipsos exinde caueant, et eorum iunioribus exemplum bonum sobrietatis ostendant.


Item ex lib. III, cap. 38.

CXLI.  Ut nullus ebrius causam suam in mallo querere nec testimonium dicere presumat; nec placitum comes habeat nisi ieiunus.


Ex eodem, cap. 72.

CXLII.  Ut in hoste nemo parem suum uel quemlibet alterum hominem bibere roget [cogat. Ex ms. codice Riuipull.]. Et quicunque in exercitu ebrius inuentus fuerit, ita excommunicetur, ut in bibendo sola aqua utatur, quousque se male  fecisse cognoscat.


Ex Capitularium lib. I, tit. 138.

CXLIII.  Ut nemini liceat alium cogere ad bibendum.


86 Ex canonibus apostolorum, tit. 42.

CXLIu.  Episcopus, presbyter, aut diaconus alee atque ebrietati deseruiens aut desinat aut certe damnetur. Subdiaconus aut lector aut cantor similia faciens aut desinat, aut communione priuetur. Similiter etiam laicus.


 Ex Penitentiali, cap. 19.

CXLu.  Qui per ebrietatem uomitum facit, si presbyter aut diaconus est, quadraginta dies peniteat. Si monachus, triginta dies; si clericus, uiginti dies. Si laicus, quindecim dies.


Ex canonibus.

CXLuI.  Si quis episcopus, aut aliquis ordinatus, uitium habuerit ebrietatis, aut desinat, aut deponatur.


Ex alio Penitentiali.

CXLuII.  Laicus, si per ebrietatem uomitum fecerit, tres dies a carne et uino et ceruisia abstineat.

CXLuIII.  Si quis per  nequitiam alium inebriauerit, dies quadraginta peniteat


De his qui eucaristiam uomunt.

CXLIX.  Si quis per ebrietatem uel uoracitatem eucaristiam euomuerit, XL dies peniteat. Clerici uel monachi seu diaconi XL dies peniteant. Presbyteri LXX dies, episcopi XC. Si pro infirmitatis causa euomuerit, Iu dies peniteat.


87 De clericis inter epulas cantantibus. Ex concilio Africano.

CL.  Clericos inter epulas cantantes ab officio detrahendos  .


De eadem re. Ex eodem.

 CLI.  Si quis clericus aut monachus uerba scurrilia, ioculatoria, risumque mouentia loquitur, acerrime corripiatur.


De eadem re. Ex eodem.

CLII.  Clericos scurriles et uerbis turpibus ioculatores ab officio detrahendos  .


De clericis maledicis.

CLIII.  Clericus maledicus, maximeque in sacerdotibus, cogatur ad postulandum ueniam. Si noluerit, degradetur, nec unquam ad officium absque satisfactione reuocetur.


De clericis iurantibus.

CLIu. Clericos iurantes excommunicandos.


 De eadem re. Unde supra.

CLu.  Clericum per creaturas iurantem 88 acerrime obiurgandum. Si perstiterit in uitio, excommunicandum.


De conuiciosis uel maledicis.

CLuI. Si quis conuicio uel maledicto uel etiam crimine subiecto leserit aliquem, dignissima purgetur satisfactione. Si hoc uitium iterauerit, penitentia iustissima secundum modum culpe expietur.


 De eadem re.

CLuII.  Apostolus dicit: Neque maledici regnum Dei possidebunt. Si quis hoc peccatum admiserit, tam grande peniteat quam grande perpetrauit scelus, quod a regno Dei separat.


De detractoribus.

CLuIII.  Si quis promptus facilisque est ad detrahendum, dicensque quod uerum non est, septem dies in pane et aqua sequestratus a fraterno consortio peniteat.


De contentionibus uel rixis.

CLIX.  Si quis contentiones uel rixas amauerit, uel manifestum conuicium fratri intulerit, iuxta arbitrium prioris tandiu peniteat quam diuturna expietur penitentia.


 Unde supra.

CLX.  Qui contentiosus aut murmurans exstiterit, secundum arbitrium prioris tandiu peniteat quandiu culpe qualitas exstat


89 Unde supra.

CLXI.  Si quis uidetur contentiosus esse, dicente Apostolo: Nos talem consuetudinem non habemus neque Ecclesia Dei . Si quis hoc facit, notetur, usquequo corrigatur.


De lasciuis uel superbis.

CLXII. Qui lasciuus et superbus fuerit, triduo in pane et aqua peniteat.


De eadem re.

CLXIII.  Si quis lasciuus  in lingua fuerit, triduana penitentia expietur  .


De murmurantibus.

CLXIu.  Apostolus dicit: Omnia facite sine murmurationibus . Alienus sit a fratrum unitate qui murmurat, et opus eius abiiciatur.


Unde supra.

CLXu.  Si quis murmurans exstiterit, uideat ne penam murmurantium incurrat, de qua Apostolus dicit: Neque murmuraueritis, sicut quidam eorum murmurauerunt, et perierunt ab exterminatore . Iuxta mensuram opusque peccati, quia in hac sententia  Apostoli pleniter declaratur, sacerdotis iudicio peniteat.


Si quis priorem detraxerit. Ex dictis sancti Basilii.

CLXuI.  Si quis detraxerit eum qui 90 preest, septem dies a conuentu ecclesie separatus, ut Maria soror Aaronis, que detraxit Moysi, peniteat.


De seditiosis clericis. Ex concilio Toletano.

CLXuII.  De clericis qui in seditione arma sumpserint, amisso ordinis sui gradu in monasterium pene contrahantur  .


 De clericis in mutuam cedem prorumpentibus. Ex concilio Ilerdensi.

CLXuIII.  Si qui clerici in mutuam cedem proruperint, prout dignitas officiorum in tali excessu contumeliam pertulerit, a pontifice districtius uindicetur.


Unde supra.

CLXIX.  Frater in fratrem si ausus fuerit manum mittere, legitimam disciplinam accipiat.


De eadem re. Ex dictis sanctorum.

CLXX.  Clericus aut monachus in alterum inflammatus, quod est turpissimum, manus iniicere  non presumat, preter illos ad quos pertinet correptio. Si quis hec transgressus fuerit, disciplinis canonicis subiacebit.


De eadem re. Ex concilio Agathensi.

CLXXI.  Seditionarios nunquam ordinandos, 91 sicut nec usurarios uel iniuriarum suarum ultores.


Unde supra.

CLXXII.  Si quis in aliquo ecclesiastico gradu sacratus percussor exstiterit, corripiatur acerrime. Si non emendauerit, tribus mensibus peniteat in pane et aqua.


De eadem re. Ex canonibus apostolorum.

CLXXIII  Episcopum aut  presbyterum aut diaconum percutientem fideles delinquentes aut infideles inique agentes, et per huiusmodi uolentem timeri, deiici ab officio suo precipimus, quia nusquam nos hoc Dominus non docuit; e contrario uero ipse, cum percuteretur, non repercussit.


Ne clerici arma ferant. Ex Capitularibus, lib. I, tit. 72.

CLXXIu.  Omnimodis dicendum est presbyteris et diaconibus ut arma non portent, sed magis se confidant in defensione Dei quam in armis.


De eadem re. Ex concilio Meldensi.

CLXXu.  Quicunque ex clero esse uidentur, arma militaria  non sumant, nec armati incedant, sed professionis sue uocabulum religiosis moribus et religioso habitu prebeant. Quod si contempserint, tanquam sacrorum canonum contemptores et ecclesiastice sanctitatis profanatores proprii gradus amissione mulctentur, quia non possunt simul Deo et seculo militare.


92 Ne episcopus uel presbyter aut diaconus canes ad uenandum habeant.

CLXXuI.  Episcopus, presbyter, aut diaconus canes ad uenandum aut accipitres habere  non liceat. Quod si quis talium personarum hac uoluntate detectus fuerit, si episcopus est, tribus mensibus se a communione suspendat; presbyter duobus mensibus, diaconus uno ab omni officio uel communione.


Ne clerici tabernas ingrediantur. Ex concilio Laodiceno.

CLXXuII.  Ut clerici edendi uel bibendi causa tabernas non ingrediantur, nisi peregrinationis necessitate compulsi.


Unde supra.

CLXXuIII.  Quod non oportet sacro ministerio deditos a presbyteris usque ad diaconum et reliquum  ecclesiasticum ordinem, id est usque ad subdiaconum, lectores, cantores, exorcistas et ostiarios, et ex numero continentium et monachorum, ingredi tabernas.


De eadem re. Ex decretis Augustini.

CLXXIX. Tabernas nullus clericorum, ut canonum prohibent decreta, causa sumendi cibi aut potus audeat ingredi. Si quis hec uiolauerit, ut sanctorum canonum contemptor, acerrimis corripiatur disciplinis.


93 De eadem re. Ex concilio Carthaginensi.

CLXXX.  Clericus qui non pro emendo aliquid in nundinis uel in foro deambulat, ab officio suo de gradetur.


 De uigiliis clericorum. Ex concilio Carthaginensi.

CLXXXI.  Clericus qui absque corpusculi sui inequalitate uigiliis deest, stipendio priuatus excommunicetur, quousque correptus uideatur.


De eadem re. Ex concilio Eliberitano.

CLXXXII.  Si quis in ciuitate positus per tres dominicas ad Ecclesiam non accesserit, excommunicetur, quousque correptus uideatur.


De eadem re. Ex concilio Toletano.

CLXXXIII.  Ut presbyter uel diaconus uel quilibet ecclesie deputatus clericus, si intra ciuitatem fuerit, uel in loco in quo ecclesia est, aut castella, aut uicus, aut uille, ad ecclesiam  ad sacrificium quotidianum non uenerit, clericus non habeatur, si castigatus non emendauerit  .


De eadem re. Ex concilio Agathensi.

CLXXXIu.  Clerici qui ecclesiam frequentare aut officium suum implere neglexerint, peregrina eis communio tribuatur.


94 De eadem re. Ex decretis sancti Benedicti.

CLXXXu.  Ut ait Propheta: Septies in die laudem dixi tibi . Qui septenarius numerus a nobis sic implebitur, si matutino, prime, tertie,  sexte, none, uespere, completoriique tempore nostre seruitutis officia persoluamus, quia de eis dixit Propheta. Nam de nocturnis uigiliis idem ipse ait: Media nocte surgebam, etc.  Ergo his temporibus referamus laudes Creatori nostro super iudicia iustitie sue.


Ex concilio uenetico.

 Clericus qui intra muros ciuitatis manet, et eo die matutinis hymnis sine egritudine defuerit, septem dies a communione habeatur extraneus.


Ut misse ante horam tertiam non celebrentur. Ex epistola Telesphori pape.

CLXXXuI.  Missarum celebrationes ante horam  diei tertiam minime sunt celebrande , excepta nocte sancte Natiuitatis.


Ut fideles ante horam tertiam non prandeant.

CLXXXuII.  Non oportet clericos uel laicos religiosos ante sanctam horam diei tertiam inire conuiuia, neque aliquando clericos, 95 nisi hymno dicto, edere panem, et post cibum gratias auctori Deo referre.


Ut sacramenta altaris a ieiunis celebrentur. Ex concilio Africano.

CLXXXuIII.  Ut sacramenta altaris nonnisi a ieiunis  celebrentur, excepto uno die anniuersario quo cena Domini celebratur. Nam si aliquorum pomeridiano tempore defunctorum episcoporum siue ceterorum commendatio facienda est, solis orationibus fiat, si illi qui faciunt iam pransi inueniuntur


Ut post allocutionem episcopi in missarum solemniis plebs ad orationem inuitetur. Ex concilio Laodiceno.

CLXXXIX.  Quod oporteat seorsum primum post allocutiones episcoporum orationem super catechumenos celebrari. Et postquam catechumoni egressi fuerint, super eos qui sunt in penitentia precem fieri. His etiam accedentibus ad manum sacerdotis et discedentibus tres orationes consummari fidelium, ita ut prima quidem sub silentio, secunda uero et  tertia per exclamationes solitas expleantur.


De eadem re.

CXC.  Oportet  ut in diebus festis uel dominicis, post sermonem intra missarum solemnia habitum ad plebem, sacerdos admoneat ut iuxta apostolicam institutionem orationem omnes in commune pro diuersis necessitatibus fundant ad Dominum pro regibus et 96 rectoribus ecclesiarum, pro pace, pro peste, pro infirmis qui in ipsa parechia lecto decumbunt, pro nuper defunctis; in quibus singillatim precibus plebs orationem  Dominicam sub silentio dicat, sacerdos uero orationes ad hoc pertinentes per singulas admonitiones solemniter expleat. Post hec, sacra celebretur oblatio. Ait enim Apostolus: Obsecro primum omnium fieri orationes, obsecrationes, gratiarum actiones, etc. 


Ut nullus presbyter solus presumat missam cantare. Ex concilio Nannetensi.

CXCI.  Definiuit sanctum concilium ut nullus presbyter solus presumat missam cantare  . Cui enim dicit Dominus uobiscum, aut Sursum corda, aut Gratias agamus Domino Deo nostro, cum nullus sit qui respondeat? Aut in Canone, et omnium circumstantium, cum nemo adsit? Aut quem inuitat ad orationem, cum dicit Oremus,  cum nullus sit qui secum oret? Aut ergo ista penitus reticenda sunt, et non solum non erit perfectum sacrificium, uerum etiam incurret, quisquis ille est, terribilem sententiam: Si quis tulerit de hoc, tollet Deus partem eius de libro uite . Aut si hec muris et parietibus insusurrauerit, ridiculosum erit. Quapropter periculosa superstitio maxime a monasteriis monachorum exterminanda est. Preuideant autem prelati ut presbyteri in cenobiis cooperatores habeant in celebratione missarum. Si quis hec transgressus fuerit, ab officio suspendatur.


97 De presbyteris qui, celebrata missa, non communicant. Ex canonibus apostolorum.

CXCII.  Si quis episcopus aut presbyter aut diaconus uel quilibet ex sacerdotali catalogo, facta oblatione non communicauerit, aut causam dicat; et si rationabilis fuerit, ueniam consequatur; aut si non dixerit, communione priuetur, tanquam qui populo causa lesionis exstiterit.


Quod fideles laici communicare debeant. Unde supra.

CXCIII.  Omnes fideles Christiani qui ingrediuntur ecclesiam die Dominico, et Scripturas apostolorum et Euangelium audiunt, non autem perseuerant in oratione usque dum missa peragatur, nec sanctam communionem percipiunt, uelut inquietudines ecclesie commouentes conuenit communione priuari.


Unde supra.

  Omnes qui ingrediuntur ecclesiam Dei et Scripturas sanctas audiunt, neque communicant in oratione cum populo, sed pro quadam intemperantia se a perceptione sancte communionis auertunt, hi de ecclesia remoueantur quandiu per confessionem penitentie fructus ostendant.


De diligentia corporis Domini. Ex definitione ecclesiasticorum dogmatum.

CXCIu.  Quotidie eucaristie communionem 98  percipere nec laudo nec uitupero, omnibus tamen Dominicis diebus communicandum hortor. Si tamen mens in affectu peccandi est, grauari magis dico eucaristie perceptione quam purificari. Et ideo quamuis quis peccato mordeatur, peccandi de cetero uoluntatem non habeat, et communicaturus satisfaciat lacrymis et orationibus, et confidens de Dei misericordia, accedat ad eucaristiam intrepidus et securus. Sed hoc de illo dico quem mortalia peccata non grauant  .


Item sanctus Augustinus ad Ianuarium.

 Dixerit quispiam non quotidie accipiendam eucaristiam, alius affirmet quotidie. Faciat unusquisque quod secundum fidem suam pie credit esse faciendum.  Neque enim litigauerunt inter se, aut quisquam eorum se alteri preposuit, Zacheus et ille centurio, cum alter eorum gaudens in domo sua susceperit Dominum , alter dixerit: Domine, non sum dignus ut intres sub tectum meum ; ambo Saluatorem honorificantes, quamuis non uno modo, ambo peccatis miseri, ambo misericordiam consecuti. Ad hoc ualet quod manna secundum propriam uoluntatem in ore cuiusque sapiebat.


De eadem re. Ex epistola Clementis pape.

CXCu.  Certe tanta in altari holocausta offerantur quanta populo sufficere debeant. Quod si remanserint, in crastinum non reseruentur,  99 sed cum timore et tremore clericorum diligentia consumantur. Qui autem residua corporis Domini, que in sacrario relicta sunt, consumunt, non statim ad communes sumendos cibos conueniant, nec putent sancte portioni commiscere cibum qui per cuniculos digestus in secessum emittitur  . Si igitur mane Dominica porrigitur, usque ad sextam ieiunent ministri qui eam consumpserint, et si tertia uel quarta hora acceperint, ieiunent usque ad uesperam. Sic secreta sanctificatione eterna custodienda sunt sacramenta.


Ex Capitularibus, lib. I, cap. 32.

 Ut omnes fideles communicent, et ad missas exspectent finalem deprecationem  .


 Ex lib. II, cap. 34.

 In perceptione corporis et sanguinis Dominici magna discretio adhibenda est. Cauendum enim est ne si nimium in longum differatur, ad perniciem anime pertineat, dicente Domino: Nisi manducaueritis carnem Filii hominis, et biberitis eius sanguinem, non habebitis uitam in uobis . Si uero indiscrete accipiatur, timendum est illud quod ait Apostolus: Qui manducat et bibit  indigne, iudicium sibi manducat . Iuxta eiusdem Apostoli uocem probare se debet homo, et sic de pane illo edat; ut uidelicet abstinens aliquot diebus ab operibus carnis, et purificans corpus animamque 100 suam, preparet se ad percipiendum tantum sacramentum, exemplo Dauid , qui nisi confessus fuisset abstinuisse [edit. Helmestad., fuisset abstinentiam] ab opere coniugali ab heri et nudiustertius, nequaquam panes propositionis a sacerdote accepisset.


Ex eodem libro.

 Ut si non frequentius, uel ter laici homines in anno communicent, nisi forte quis maioribus quibuslibet criminibus impediatur, id est in Pascha, Natali Domini  et Pentecosten.


De presbyteris qui non communicant.

 Auditum est aliquos presbyteros missam celebrare et non communicare, quod omnino in canonibus apostolorum interdictum esse legitur. uel quomodo dicere recte potest, si non communicauerit, Sumpsimus, Domine, sacramenta, et cetera  .


Ne populus antequam missa finiatur, de ecclesia egrediatur. Ex concilio Arelatensi.

CXCuI.  Cum ad celebrandam missam in Dei nomine conuenitur, populus non ante discedat quam Misse solemnitas compleatur; et ubi episcopus fuerit  , benedictionem accipiat sacerdotis.


 101 De eadem re. Ex concilio Carthaginensi, capit. 147.

CXCuII.  Sacerdote in ecclesia uerbum faciente, qui egressus de auditorio fuerit, excommunicetur.


Ut sacrarium mulieres non intreant. Ex concilio Laodiceno.

CXCuIII.  Quod non oporteat mulieres ingredi ad altare, et ea contingere que uirorum officiis deputata sunt  .


Ex epistola Leonis pape.

 Nihilominus impatienter audiuimus tantum diuinarum rerum subiisse despectum, ut femine sacris altaribus  ministrare firmentur, cunctaque non nisi uirorum famulatui deputata sexum cui non competit exhibere.


De eadem re. Ex concilio Turonensi.

CXCIX.  Dictum est nobis quod quidam presbyteri, celebrata missa, detrectantes ipsi sumere diuina mysteria que consecrarunt, calicem Domini mulierculis, que ad missas offerunt, tradunt, uel quibusdam laicis, qui diiudicare corpus Domini nesciunt,  id est discernere inter cibum spiritalem et carnalem: quod quantum sit omni ecclesiastice religioni contrarium, pietas fidelium nouit. Unde omnibus presbyteris interdicimus ut nullus imposterum 102 hoc facere presumat; sed aut ipse cum reuerentia sumat, aut diacono uel subdiacono, qui ministri altaris sunt, colligenda tradat. Illud etiam attendat ut eos propria manu ante communicet. Nulli autem laico aut femine eucaristiam in manibus ponat, sed tantum in ore cum his uerbis: Corpus et sanguis Domini prosit tibi ad remissionem peccatorum et ad uitam eternam. Si quis hec transgressus fuerit, quia Deum omnipotentem contemnit et quantum in ipso est inhonorat, ab altari remoueatur.


Ut omnis presbyter qui ecclesiam regit, thuribulum  et incensum habeat. Unde supra.

CC.  Ut tempore quo Euangelium legitur, et finito offertorio, super oblationem incensum, ut in mortem uidelicet Redemptoris, ponatur.


De predicatione presbyterorum. Ex Capitul. lib. I, tit. 76.

CCI.  Sed et unicuique uestrum uidendum est, dilectissimi et uenerabiles pastores ecclesiarum Dei, ut presbyteri quos premittitis per parechias uestras ad regendum et predicandum per ecclesias populum Dei, ut honeste predicent, et non sinatis noua uel non canonica aliquos [Editio Helmestad., noua aut inusitata aliq.] ex suo sensu et non secundum sacras Scripturas  fingere et predicare populo. Sed et uosmetipsi utilia, honesta et recta, et que ad uitam ducant eternam, predicate; alios quoque instruite, ut hec eadem predicent.


103 Quid sit a presbyteris predicandum.

CCII.  Primo omnium predicandum est omnibus generaliter ut credant Patrem, et Filium, et Spiritum sanctum unum Deum esse omnipotentem, qui omnia fecit, et unam esse deitatem et substantiam et maiestatem in tribus personis Patris, Filii, et Spiritus sancti.

 Item predicandum est quomodo Filius Dei incarnatus est de Spiritu sancto ex Maria uirgine pro salute humani generis,  passus, sepultus, tertia die resurrexit, et celum ascendit, in fine mundi ueniens iudicare omnes homines secundum opera propria; quo modo impii cum diabolo in ignem eternum mittentur, iusti cum Christo in uitam eternam erunt.

 Item predicandum est quod omnes homines in propria carne resurgent.

 Item predicandum est pro quibus criminibus cum diabolo deponuntur, que Apostolus enumerat, fornicatio, immunditia, luxuria,  idolorum seruitus, ueneficia, etc. Qui talia agunt, regnum Dei non consequentur. Et ideo hec cum omni studio prohibeantur.

 Item predicandum est de dilectione Dei et proximi, de fide et spe in Deo, de humilitate, patientia, castitate, benignitate, misericordia, de eleemosynis, de confessione, ut fratribus ex corde remittatur. Qui hec et his similia agunt, regnum Dei consequentur.


De eadem re. Ex eodem lib. I, cap. 154.

CCIII.  Ut unusquisque presbyter capitula 104 habeat de maioribus uel minoribus uitiis, per que cognoscere ualeat uel predicare subditis ut caueant ab insidiis diaboli.


 De eadem re. Ex eodem, cap. 159.

CCIu.  Ut sacerdotes admoneant populum ut eleemosynam dent et orationem faciant pro diuersis plagis quas assidue pro peccatis nostris patimur  .


De eadem re. Ex cap. 160.

CCu.  Ut ipsi sacerdotes, unusquisque secundum ordinem suum, predicare et docere studeant plebem sibi commissam.


Admonitio ad episcopos. Ex lib. II, cap. 5.

CCuI.  De sacerdotibus ad uestram curam pertinentibus magnum adhibete studium ut qualiter uiuere debeant, et quomodo populis ad suam portionis curam pertinentibus exemplo et uerbo prosint, a uobis magna cura edoceantur,  et ut id facere studeant, uestra auctoritate constringantur.


Ut quisque presbyter qui ecclesiam tenet, clericum habeat. Ex concilio Nannetensi.

CCuII.  Unusquisque presbyter qui plebem regit, clericum habeat qui cantet, et Epistolam et Lectionem legat, et qui possit scholam tenere; et admoneat suos parechianos ut filios suos ad Psalterium discendum mittant ad 105 ecclesiam, quo ipse in omni castitate erudiat.


Ut omnis presbyter horas canonicas solemniter persoluat. Ex eodem, cap. 19.

CCuIII.  Presbyter, mane matutinali officio  expleto, pensum seruitutis sue canendo primam, tertiam, sextam nonamque persoluat, ita tamen ut postea horis competentibus iuxta possibilitatem aut a se aut a scholaribus publice compleantur; deinde peractis missis, et infirmis uisitatis, ad opus rurale exeat ieiunus, ut iterum necessitatibus peregrinorum et hospitum, siue diuersorum commeantium, infirmorum quoque atque defunctorum succurrere possit, usque ad statutam horam pro qualitate temporis et opportunitatis.


Ut presbyter curam hospitum habeat. Unde supra.

CCIX.  Ut presbyter curam  hospitum, maxime pauperum atque debilium, orphanorum quoque atque peregrinorum habeat, hosque ad prandium suum quotidie iuxta possibilitatem conuocet, eisque hospitium tribuat  .


Ex eodem capite.

 Ut autem omnis occasio rapine tollatur, uolumus ut presbyteri, qui bonum exemplum caritatis omnibus ostendere debent, hospitales existant, iuxta Dominicum et apostolicum preceptum, et humanitatem prebeant iter facientibus, quia per hospitalitatem placuerunt 106 quidam Deo, angelis hospitio receptis; et Dominus in die iudicii dicturus est electis: Hospes eram, et suscepistis me . Et Iob dicit: Ostium meum semper  uiatori patuit .


De aqna benedicta. Ex epistola Alexandri pape.

CCX.  Aquam enim sale conspersam populis benedicimus, ut ea cuncti aspersi sanctificentur; quod et omnibus sacerdotibus faciendum esse mandamus. Nam si cinis uitule aspersus populum sanctificabat atque mundabat , quanto magis aqua, que sale aspersa diuinisque precibus sacrata est, populum sanctificat atque mundat? Et si sale asperso per Eliseum prophetam sterilitas aque sanata est , quanto magis diuinis precibus sacrata aqua sterilitatem rerum aufert humanarum, et coinquinanatos  sanctificat et purgat, et cetera bona multiplicat, et insidias diaboli auertit, et a phantasmatum uersutiis hominem defendit.


De eadem re. Ex supradicto concilio, cap. 5.

CCXI.  Ut omni die Dominico quisque presbyter in sua ecclesia ante missarum solemnia aquam benedictam faciat in uase nitido et tanto mysterio conuenienti, de qua populus intrans ecclesiam aspergatur; et qui uoluerint, in uasculis suis accipiant ex ipsa, et per mansiones et agros et uineas, super pecora quoque sua, atque super pabula eorum, necnon super cibos et potum suum conspergant.


107 De presbyteris qui culpas peccantium reticent uel  minus digne penitentes ad reconciliationem adducunt. Unde supra.

CCXII.  Ut nemo presbyterorum xenium uel quodcunque emolumentum temporale, imo detrimentum spiritale, a quocunque publice peccante uel incestuoso accipiat ut episcopo uel ministris eius peccatum illius reticeat, nec pro respectu cuiusque persone aut consanguinitatis uel familiaritatis, alienis communicans peccatis, hoc episcopo innotescere detrectet, nec a quoquam penitente aut gratia aut fauore aut munus suscipere presumat, aut minus digne  penitentem ad reconciliationem adducat, et ei testimonium reconciliationis ferat, et quocunque liuore alium quemlibet dignius penitentem a reconciliatione remoueat, quia hoc simoniacum et Deo et hominibus contrarium est  .


Ex Penitentiali.

 Qui reticuerit peccatum fratris quod est ad mortem, nec eum corripuerit, aut Ecclesie Dei ut emendetur dixerit, quaudiu consensit, tandiu peniteat.


De presbyteris qui a fidelibus ad prandium inuitantur. Unde supra, cap. 14.

CCXIII.  Ut nullus presbyterorum, quando ad anniuersarium diem, tricesimum, aut septimum, uel  tertium alicuius defuncti, aut quacunque uocatione ad collectam presbyteri 108 conuenerint, se inebriare nullatenus presumat, nec precari in amore sanctorum uel ipsius anime bibere aut alios ad bibendum cogere, nec se aliena precatione ingurgitare, nec plausus et risus inconditos et inanes fabulas referre aut cantare presumat uel turpia ioca uel cum urso uel tornatricibus ante se facere permittat, nec laruas demonum, quas uulgo talamascas dicunt, ante se ferri consentiat, quia hoc diabolicum est et a sacris canonibus prohibitum.


De rixis et pugna sacerdotum.

CCXIu.  Summopere etiam quisque presbyter caueat, sicut de statu suo uult gaudere, ut non quacunque occasione  parem suum aut alium quemlibet ad iram et rixam, multo minus ad pugnam uel ad cedem, aliquo uerbo irritet seu prouocet, nec prouocatus ad hoc quisquam prosiliat, quia in talibus comessationibus et potationibus semper se immiscet diabolus.


De conuiuio presbyterorum.

CCXu.  Quando autem conuenerint presbyteri ad conuiuium, decanus aut aliquis prior illorum uersum ante mensam incipiat, et cibum benedicat, et tunc secundum suum ordinem sedeant, alter alteri honorem portantes, et per uices cibum et potum benedicant; et aliquis de illorum clericis aliquid de sancta Scriptura legat, et post refectionem similiter  sanctum [cod. Paris. secundum] hymnum dicant ad exemplum Domini, sicut in cena fecisse legitur; et sic se 109 contineant omnes presbyteri, maxime in talibus locis, ut non uituperetur ministerium nostrum [Burchardus, ut non uitup. min. illorum; codex Helmestad., ne min. nostrum uituperetur].


De Kalendis, quando presbyteri simul conueniunt. Unde supra, cap. 16.

CCXuI.  Quando presbyteri per Kalendas simul conueniunt,  post peractum diuinum ministerium et necessariam collationem, non quasi ad prandium [Burchardus, non quasi ad plenam refectionem], ibi ad tabulas resideant, et per talia inhonesta conuiuia inuicem grauentur, quia indecens est et onerosum. Sepe etiam tarde ad ecclesias redeuntes, magis damnum de reprehensione conquirunt et de grauedine mutua contrahunt quam lucrum ibi faciant. Nam de huiusmodi conuentu Paulus Corinthios reprehendit , qui inconuenienter cenam Dominicam manducare conueniebant. Sic et qui ad cenam Dominicam, id est ad collationem uerbi sub occasione conueniunt, et exuri etate uentrisca [edit. Helmestad., Burchard. et Hincmar., ex ueritate uentris causa.---uide concilium Nannet., c. 15] coniunguntur,  reprehensibiles coram Deo et hominibus habentur. Et ideo peractis omnibus, qui uoluerit, panem cum caritate in domo fratris sui simul cum fratribus frangat et singulos biberes accipiant, maxime ultra tertiam uicem poculum non contingant; et sic ad ecclesias redeant.


De his qui de nichil habentibus ordinantur. Ex concilio Carthaginensi.

CCXuII.  Placuit ut episcopi, presbyteri, 110 diaconi, uel quicunque clerici, qui nichil habentes ordinantur, et tempore episcopatus uel clericatus sui agros uel quecunque predia suo nomini comparant, tanquam rerum Dominicarum inuasionis crimine teneantur, nisi admoniti  in ecclesia eadem ipsa contulerint.


De eadem re. Ex Capitularium libro I, cap. 150.

CCXuIII.  Unusquisque presbyter res quas post diem consecrationis acquisiuerit, proprie Ecclesie relinquat.


De eadem re. Ex concilio Rhemensi.

CCXIX.  Inuestigandum est si nichil patrimonii habens presbyter quando prouectus est ad ordinem ecclesiasticum, postea emerit predia, cuius iuris sint, quoniam ecclesie ad quam de nichil habente promotus est, esse debent iuxta canonicam auctoritatem.


 Ex concilio Arausicano, cap. 54.



Presbyter, cum diecesim tenet, de his que emerit ad ecclesie nomen scripturam faciat, aut ab eius quam tenet ecclesie ordinatione discedat  .


De reditibus uel oblationibus ecclesie.

CCXX.  Inquirendum est si occasione huius precedentis capituli aliquis presbyterorum de redditibus ecclesie uel oblationibus ac uotis fidelium alio nomine res comparauerit, 111 et ibi structuras fecerit, uel que ad ecclesiam pertinent ibidem collocauerit, et mulierum  frequentationem inibi fieri permiserit, uel, quod turpius est, tales mulieres ibidem habuerit que lanificium suum exerceant et curam domus agant, et in eodem presbyter frequenter ueniens manserit. Contra decreta canonum hoc malum agitur. Quia sicut nec suo, ita nec alieno nomine presbyter fenus exercere debet, multo minus fraudem facere de facultatibus ecclesiasticis: quoniam hoc sacrilegium est, et par crimen Iude furis, qui sacras oblationes asportabat et furabatur.


De usuris. Ex canone apostolorum.

CCXXI.  Episcopus, presbyter, aut diaconus usuras a debitoribus exigens, aut desinat, aut certe damnetur.


 De eadem re. Ex concilio Niceno.

CCXXII.  Quoniam multi sub regula constituti auaritiam et turpia lucra sectantur, oblitique Scripture dicentis: Qui pecuniam suam non dedit ad usuram, etc., mutuum dantes, centesimas exigunt, iuste censuit sancta synodus ut si quis inuentus fuerit usuras accipiens aut hemiolia, id est sescupla, exigens, uel aliquid tale prorsus excogitans, turpis lucri gratia deiiciatur a clero, et alienus existat a regula.


De eadem re. Ex concilio Laodicensi.

CCXXIII.  Quod non oporteat sacerdotes et clericos fenerantes usuras, uel que 112 dicuntur sescupla, id est summam capitis  et dimidium summe, percipere  .


De eadem re. Ex epistola Leonis.

CCXXIu.  Nec hoc quoque pretereundum esse duximus, quosdam turpis lucri cupiditate captos usurariam exercere penam  et fenore uelle ditescere: quod non dicam in eos qui sunt in clericali officio constituti, sed et in laicos cadere, qui Christianos se dici cupiunt, condolemus.


Ut sub alieno nomine fenus non exerceant clerici. Ex eadem epistola.

CCXXu.  Illud etiam premonendum, ut sicut non suo, ita nec alieno nomine aliquis clericorum exercere fenus attentet.


 De eadem re. Ex concilio Tarraconensi.

CCXXuI.  Quicunque in clero esse uoluerit, emendi uilius uel uendendi carius studio non utatur.


De eadem re. Ex concilio Eliberitano.

CCXXuII.  Episcopi, presbyteri, et 113 diaconi de locis suis negotiandi causa non discedant, nec circumeuntes prouincias, nundinas sectentur. Sane ad uictum sibi conquirendum,  aut filium, aut libertum, aut mercenarium, aut amicum mittant. Et si uoluerint negotiari, intra prouinciam negotientur.


De eadem re. Ex concilio Carthaginensi.

CCXXuIII.  Placuit ut episcopi, presbyteri et diaconi non sint conductores, aut procuratores, neque ullo turpi negotio et inhonesto uictum querant, quia scriptum est: Nemo militans Deo, implicat se negotiis secularibus .


De eadem re. Ex eodem concilio.

CCXXIX.  Item placuit ut clericus, si commodauerit pecuniam, pecuniam accipiat; si speciem, eamdem speciem, quantum dederit accipiat.


 Ex Capitularium lib. II, cap. 36.

CCXXX.  Ut presbyteri a turpibus lucris et usuris non solum ipsi abstineant, uerumetiam plebes sibi subditas abstinere instruant.


De eadem re. Ex concilio Chalcedonensi.

CCXXXI.  Peruenit ad sanctam synodum quod quidam qui in clero uidentur electi, propter lucra turpia conductores alienarum possessionum fiant, et secularia negotia sub cura sua suscipiant, Dei quidem ministerium paruipendentes, secularium uero discurrentes domos, et propter auaritiam patrimoniorum 114 sollicitudinem sumentes. Decreuit itaque sanctum concilium, nullum deinceps, non episcopum,  non clericum, non monachum, aut possessiones conducere, aut negotiis secularibus se miscere, preter ecclesiasticarum rerum sollicitudinem.


De eadem re. Ex concilio Meldensi, cap. 49.

CCXXXII.  Ut nemo laicorum presbyteros ecclesiarum suarum turpi uillicationi et, secundum Apostolum , seculari et inhoneste negotiationi implicare nec secum alios [Apud Sirmondum, aliorsum; sic etiam in uet. cod. nostro.] contra auctoritatem ducere presumat, quo ministerium sibi commissum cogantur negligere. Quod si contra interdicta presumpserit, excommunicetur.


De his qui per pecunias fuerint ordinati. Ex canone apostolorum.

 CCXXXIII.  Si quis episcopus aut presbyter aut diaconus per pecunias hanc obtinuerit dignitatem, deiiciatur ipse et ordinator eius et a communione modis omnibus abscindatur, sicut Simon Magus a Petro.


De eadem re. Ex concilio Chalcedonensi.

CCXXXIu.  Si quis episcopus per pecunias fecerit ordinationem et sub pretio redegerit Spiritus sancti  gratiam, que non potest uendi, ordinaueritque per pecunias episcopum aut presbyterum aut diaconem proprii gradus periculo subiacebit, et qui ordinatus est, nichil ex hac ordinatione proficiat, sed 115 alienus sit a dignitate. Si quis uero mediator datis uel acceptis exstiterit, si clericus fuerit, proprio gradu decidat; si monachus aut laicus, anathematizetur.


De eadem re. Ex epistola Gelasii pape.

CCXXXu.  Quos constiterit indignos meritis sacram mercatos esse pretio dignitatem, conuictos oportet arceri: quia dantem pariter accipientemque damnatio Simonis, quam sacra lectio testatur, inuoluit.


De eadem re. Ex epistola Hormisde pape.

CCXXXuI.  Hoc itaque ad priora coniungimus, ne benedictio per impositionem  manus, que a Deo esse creditur, pretio comparetur; quia Simon Spiritum sanctum uolens redemptione mercari, apostoli fuit detestatione percussus .


De eadem re. Ex concilio Nannetensi.

CCXXXuII.  Omnibus ministris ecclesiastice dignitatis interdicimus ut nullus quocunque munere aut fauore corruptus clericum alterius parochie latenter ac furtiue ad ordinationem subintroducere presumat. Quod si fecerit, iuxta Chalcedonense decretum is qui ordinatus est donum sancti Spiritus, quod furari conatus est, amittat; et qui mediator exstitit, si clericus est, proprio gradu  decidat; si laicus aut monachus, anathematizetur.


116 De eadem re. Ex concilio Meldensi, cap. 43.

CCXXXuIII.  Cauendum est et summopere precauendum, ac per uirtutem Christi sanguinis interdicendum episcopis et regibus, et omnibus sublimioribus potestatibus atque cunctis fautoribus et electoribus quorumcunque, atque consensoribus seu ordinatoribus in gradu ecclesiastico, ut nemo per simoniacam heresim regiminis locum obtineat quacunque factione, calliditate, promissione, seu commoditate, aut datione per se aut per emissam personam, cum Spiritus sanctus inter cetera documenta  per os sancti dicat Gregorii : »Cur non perpendit quia benedictio illi in maledictionem conuertitur?« Et alibi : »Dolens, inquit, dico, gemens denuntio, quia sacerdotium, quod apud uos intus cecidit, foris diu stare non poterit.«


 Quod munus sit etiam a lingua. Ex dictis Gregorii pape.

CCXXXIX.  Sunt nonnulli qui nummorum quidem premia ex ordinatione non accipiunt, et tamen sacros ordines pro humana gratia largiuntur. Hi nimirum quod gratis accipiunt, gratis non tribuunt, quia nummum fauoris de impenso officio sanctitatis expetunt. Unde cum uirum iustum describeret Isaias, ait: Qui excutit manus suas ab omni munere . Quia aliud est munus ab obsequio, aliud munus a manu, aliud munus a lingua. Munus ab obsequio est subiectio indebite impensa. Munus a manu, 117 pecunia est. Munus a lingua, fauor. Qui ergo sacros ordines tribuit, tunc ab omni munere manus excutit quando in diuinis rebus non solum ullam pecuniam, sed etiam humanam gratiam non requirit  .


Ne presbyteri, ut ecclesias obtineant, munera dent.  Ex Capitularium libro I.

CCXL.  Ut nullus presbyter ad introitum ecclesie xenia donet  .


De his sacerdotibus uel clericis qui per pecunias aliorum sacerdotum ecclesias aut beneficia subripiunt uel subuertunt.

 Sancitum est atque omnibus modis prohibitum, ut si quis presbyter preuentus fuerit alicui clerico aut laico munera dare aut dedisse aut alicui pecuniam tribuere ut alterius presbyteri ecclesiam subripiat, pro hac cupiditate seu rapina turpis lucri gratia deiiciatur a clero et alienus existat a regula, Nam si pro misericordia episcopo placuerit longo tempore eum, penitendo que gessit, in carceris  erumna recludere, et usque ad satisfactionem ibi detineri, et postea, si se correxerit, et talia deinceps minime se facere promiserit, humanius erga eum agere, poterit, si uoluerit, et ipse dignus inuentus fuerit.


118 Ut nullus presbyterum in ecclesia mittat uel eiiciat, ex eisdem Capitularibus, cap. 41.

CCXLI.  Ut nullus laicus presbyterum in ecclesia mittere uel eiicere presumat, nisi per consensum episcopi  .


Ex eodem.

Item interdicendum uidetur clericis siue laicis ne quis cuilibet presbytero presumat dare ecclesiam sine licentia et consensu episcopi sui.


 Item ex eodem.

 De his qui sine consensu episcopi presbyteros in ecclesiis suis constituunt, uel de ecclesiis eiiciunt, et ab episcopo uel quolibet misso dominico admoniti obedire noluerint,  ut bannum nostrum rewadiare et per fideiussores ad palatium uenire iubeantur; ut tunc nos decernamus utrum nobis placeat ut illum bannum persoluant, aut aliam armiscaram sustineant.


De ecclesiis inter coheredes diuisis. Ex eodem.

CCXLII.  De ecclesiis que inter coheredes sunt diuise considerandum est quatenus si secundum prouidentiam et admonitionem episcopi ipsi coheredes eas uoluerint tenere et honorare, faciant. Sin autem hoc contradixerint, in episcopi potestate maneat utrum eas 119 ita consistere permittat, aut reliquias exinde auferat.


De eadem re. Ex concilio Triburiensi.

  Si plures heredes contenderint de communi ecclesia, auferri iubeat episcopus reliquias sacras et ecclesiam claudi, donec communi consensu statuant ibi presbyterum et unde uiuat.


Ut in ecclesia una non plures presbyteri constituantur. Ex concilio Rhemensi, cap. 8.

CCXLIII.  Unusquisque presbyter ecclesia una, ubi ordinatus est, contentus sit, et nullus in duabus ecclesiis ministrare presumat  .


Ex concilio quo supra.

 Sicut in unaquaque ecclesia presbyter debet esse, ita ipsa ecclesia, que  sponsa uel uxor eius dicitur, non potest diuidi inter plures presbyteros; sed unum tantummodo habebit sacerdotem, qui eam caste et sinceriter regat. Unde interdicimus ut nullus presumat ecclesiam inter duos uel plures diuidere, quia ecclesia Christi uxor et sponsa debet esse, non scortum, sicut Calixtus papa testatur  [7, q. I, c. 39].


120 Ut laici ecclesias non teneant nec decimas accipiant. Ex concilio [Meldensi], cap. 65.

CCXLIu.  Indignum ualde est ut qui in regia dignitate ceteros Ecclesie filios auctore Deo precellitis, negligentius que Dei sunt exsequi uideamini. Unde dignum erat ut capellas uillarum uestrarum laicis non committeretis, sed potius illis qui et eadem sacrata loca religiosius  tractarent et uobis debitum obsequium impenderent. Monemus itaque et hortamur, ne, quod absit, periculum anathematis ex decimis presumptis incurratis, ut hoc corrigere studeatis.


De eadem re. Ex eodem capitulo.

CCXLu.  Si capellas uestras presbyteris aut uiris ecclesiasticis dederitis, et Dominicas decimas acceperint, sarta tecta ecclesie et luminaria exinde competenter prouideant, et presbyteri parochianas decimas accipiant, et populi necessitatibus debite inuigilent.


 De eadem re. Ex eodem.

CCXLuI.  Si autem laici capellas uestras habuerint, a ratione et ab auctoritate alienum habetur ut ipsi decimas accipiant et inde canes aut genitiarias eas accipiant, et inde restaurationem ecclesiarum suas pascant. Sed potius presbyteri ecclesiarum et luminaria et hospitum ac pauperum receptionem exhibeant, et pro uobis ac statu regni uestri Dei misericordiam studiose implorent.


121 De his qui ecclesias deserunt in quibus prouecti sunt et ad alias transeunt. Ex concilio Niceno.

CCXLuII. . Quicunque temere et periculose, neque timorem Domini pre oculis habentes, nec agnoscentes ecclesiasticam regulam, discedunt ab ecclesia presbyteri  et diaconi uel quicunque sub regula prorsus existunt, hi nequaquam debent in aliam ecclesiam recipi, sed omnem necessitatem conuenit illis imponi ut ad suas parochias reuertantur. Quod si non fecerint, oportet eos communione priuari.


De eadem re. Ex concilio Chalcedonensi, cap. 10.

CCXLuIII.  Non licere clericum in duarum ciuitatum conscribi simul ecclesiis, et in qua initio ordinatus est, et ad quam confugit, quasi ad potiorem, ob inanis glorie cupiditatem: hoc autem facientes reuocari debere ad suam ecclesiam, in qua primitus ordinati sunt, et ibi tantummodo ministrare  .


Item ex concilio Antiocheno.

CCXLIX. . Episcopus ab alia parochia nequaquam migret ad aliam, nec sponte sua prorsus insiliens, nec ui coactus a populis. Maneat autem in Ecclesia quam primitus a Deo sortitus est, nec inde transmigret.


122 De eadem re. Ex Decretis Calixti pape.

CCL.  Quoniam sicut alterius uxor nec adulterari ab aliquo uel iudicari aut disponi nisi a proprio uiro, eo uiuente, permittitur, sic nec uxor episcopi et presbyteri, que eius Ecclesia uel parochia indubitanter intelligitur, eo uiuente, alteri iudicare uel disponere aut eius concubitu frui permittitur. Unde Apostolus: Alligata est uxor legi, quandiu uir eius uiuit. Eo uero defuncto, soluta est a  lege uiri . Similiter et Ecclesia, que uxor sacerdotis dicitur, eo uiuente ei alligata est; eo uero defuncto, nubat in Domino, id est regulariter. Si enim eo uiuente alteri nupserit, adultera iudicabitur.


Ne quis alienam parochiam usurpet. Ex epistola Calixti pape.

CCLI.  Nemo alterius terminos usurpet, nec alterius parochianum iudicare aut excommunicare presumat; quia talis iudicatio aut excommunicatio nec rata erit nec uires ullas habebit,  quoniam nullus alterius iudicis nisi sui sententia tenebitur aut damnabitur. Nullus autem primas uel metropolitanus diecesanei Ecclesiam uel parochiam usurpet aut aliquem de eius parochia excommunicare aut iudicare presumat absque consilio uel iudicio eiusdem episcopi; sed hoc obseruet quod ab apostolis et Patribus ac predecessoribus nostris est constitutum et a nobis est confirmatum.


123 Item ex eadem epistola.

 Si quis metropolitanus episcopus, nisi quod ad suam propriam pertinet parochiam, sine consilio et uoluntate omnium comprouincialium episcoporum extra aliquid agere tentauerit, gradus sui periculo subiacebit, et quod ita egerit, irritum habeatur et uacuum.


 De clericis qui preficiuntur ptochiis. Ex concilio Chalcedonensi.

CCLII.  Clerici qui preficiuntur ptochiis, uel qui ordinantur in monasteriis et basilicis martyrum, sub episcoporum qui in unaquaque ciuitate sunt secundum sanctorum Patrum traditiones potestate permaneant, nec per contumaciam ab episcopo suo dissiliant. Qui uero audent euertere huiuscemodi formam nec proprio subiiciuntur episcopo, si clerici sunt, canonum correptionibus subiacebunt; si laici uel monachi, communione priuentur.


Ut amplius presbyter non habeat quam unam ecclesiam. Ex Capitularium lib. I, cap. 86.

 CCLIII. Statutum est ut unaqueque ecclesia suum presbyterum habeat, ubi id fieri facultas prouidente episcopo permiserit. 


De eadem re. Ex concilio Nannetensi.

CCLIu.  Sicut enim episcopus non plus potest habere quam unam ciuitatem et uir unam uxorem, ita presbyter unam tantum 124 ecclesiam  . Itaque nullus presbyter plures presumat habere ecclesias, nisi forte alios presbyteros sub se in unaquaque illarum habeat qui nocturnum atque diurnum officium solemniter adimpleant et missarum celebrationes quotidianis expleant ceremoniis.


 Ut nullus presbyter alterius parochianum recipiat.

CCLu.  Ut nullus presbyter alterius parochianum, nisi in itinere fuerit, uel placitum ibi habuerit, ad missam recipiat  .


Ex concilio Carthaginensi.

 Cassianus episcopus dixit: Statuat grauitas uestra ut  unusquisque clericus uel laicus non communicet in alia plebe sine litteris episcopi sui.


De eadem re. Ex Capitularium lib. I, tit. 187.

CCLuI.  Nullus presbyter in alterius parochia missam cantare presumat, nisi in itinere fuerit, nec decimam ad alterum pertinentem audeat recipere.


CCLuII. De eadem re  .


125 Ut episcopus in alterius episcopi parochia ordinationem non faciat. Ex concilio Antiocheno.

CCLuIII.  Episcopus alienam ciuitatem, que non est illi subiecta, non adeat, nec ad possessionem accedat que ad eum non pertinet, nec ordinationem ibi faciat, nisi forte cum consilio et uoluntate regionis  episcopi.


Ut nullus presbyter aut laicus penitentem inuitet uinum bibere aut carnem manducare. Ex Capitular. lib. I, tit. 151.

CCLIX.  Ut nullus presbyter aut laicus penitentem inuitet uinum bibere aut carnem manducare, nisi ad presens pro ipso unum uel duos denarios iuxta qualitatem penitentie dederit.


Ut nullus presbyter chartas scribat. Ex eodem.

CCLX.  Nullus presbyter chartas scribat, aut conductor sui senioris existat.


Ut nullus, contempta minore ecclesia, ad potiorem aspiret. Ex synodo Meldensi.

CCLXI.  Si quis de ordine sacerdotali, contemptu minoris ecclesie, ambitiose et improbe 126 ad potiorem aspirauerit, canonica erga eum definitio conseruetur.


De baptismo, et quo tempore celebrandus sit. Ex canone apostolorum.

CCLXII.  Si quis episcopus aut presbyter iuxta preceptum Domini non baptizauerit in nomine Patris, Filii, et Spiritus sancti, sed in tribus sine initio principiis, aut in tribus paraclitis, abiiciatur.


De eadem re. Ex eodem.

CCLXIII.  Si quis episcopus aut presbyter non trinam mersionem unius mysterii celebret, sed semel  mergat in baptismate quod dari uidetur in Domini morte, deponatur. Non enim dixit Dominus. In morte mea baptizate; sed: Euntes docete omnes gentes, baptizantes eos in nomine Patris, et Filii, et Spiritus sancti .


Quod Pascha et Pentecosten sit baptizandum. Ex epistola Leonis pape.

CCLXIu.  Unde quia manifestissime patet baptizandis in Ecclesia electis hec duo tempora, id est Pascha et Pentecosten, esse legitima, dilectionem uestram monemus ut nullos alios dies huic obseruantie misceatis: quia sicut sunt alia quoque festa, quibus multa in honorem Dei reuerentia debeatur, principalis tamen et maximi sacramenti custodienda nobis est mystice rationis exceptio, non interdicta licentia, qua in baptismo tribuendo quolibet tempore periclitantibus subuenitur. 127 Ita enim ad has duas festiuitates connexas sibimet atque cognatas incolumium et in pacis securitate degentium uota libera differimus, ut in mortis periculo, in obsidionis discrimine, in persecutionis angustiis, in timore naufragii, nullo tempore hoc uere salutis singulare  presidium cuiquam denegemus.


De grauidis baptizandis. Ex concilio Neocesariensi.

CCLXu.  Grauidam oportet baptizari quando uoluerit. Nihil enim in hoc que parit nescienti communicat, propterea quod uniuscuiusque suum propositum in confessione declaratur.


Baptizentur de quibus ignoratur an sint baptizati. Ex concilio Carthaginensi.

CCLXuI.  Item placuit de infantibus, quoties non inueniuntur certissimi testes qui eos baptizatos esse sine dubitatione testentur, neque ipsi sunt per etatem de traditis sibi sacramentis idonei respondere, absque ullo scrupulo  eos esse baptizandos.


De baptizatis qui non confirmati moriuntur. Ex concilio Eliberitano.

CCLXuII.  Si quis diaconus regens plebem sine episcopo uel presbytero aliquos baptizauerit, episcopus eos per benedictionem perficere debebit. Quod si ante de seculo recesserint, sub fide qua quisque credidit poterit esse iustus.


128 De rebaptizatis. Ex concilio Hilerdensi.

CCLXuIII.  De his qui in preuaricatione rebaptizati sunt sine aliqua necessitate uel tormento, placuit ut circa eos Nicene  synodi statuta seruentur, id est, ut septem annos inter catechumenos orent, et duos inter catholicos, et postea fidelibus in oblatione et eucaristia communicent.


Quod nonnisi in Pascha et Pentecoste sit baptizandum. Ex concilio Wormatiensi.

CCLXIX.  Sacrosancti baptismi sacramentum nonnisi in paschali festiuitate et Pentecosten unusquisque fidelium nouerit esse prebendum, exceptis his quibus mortis urgente periculo, ne in eternum pereant, talibus oportet remediis subuenire.


 Ex concilio Meldensi, cap. 18.

CCLXX.  Nemo presbyterorum baptizare presumat nisi in uicis et ecclesiis baptismalibus, atque temporibus constitutis, nisi causa egritudinis uel certe necessitatis: et uici auctoritatem et priuilegia debita retineant.


De fontibus sacris. Unde supra.

CCLXXI.  Omnis presbyter qui fontes lapideos habere nequiuerit, uas conueniens ad hoc solummodo baptizandi officium habeat. Similiter ad corporale lauandum et ad pallas altaris propria uasa habeantur, in quibus nichil aliud fiat   .


129 Ut omnis presbyter suis parochianis symbolum et orationem Dominicam insinuet. Ex concilio Rhemensi, tit. 20.

CCLXXII.  Ut omnis presbyter omnibus parochianis suis symbolum et orationem Dominicam aut ipsemet insinuet aut aliis insinuandum iniungat  . Et cum ad confessionem tempore quadragesimali ueniunt, hec ab unoquoque memoriter sibi decantari faciat nec ante sanctam communionem alicui tradat nisi hec ex corde pronuntiare nouerit; siquidem sine horum scientia nullus saluus esse poterit. In uno enim fides et credulitas Christiana continetur, in alio quid orare et petere a Deo debeamus exprimitur. Quod uero sine  fide nemo possit esse saluus, Dominus ostendit, cum dicit: Qui crediderit et baptizatus fuerit, saluus erit . Nullus autem credere potest quod nescit nec audiuit. Ait enim Paulus: Quomodo credent ei quem non audierunt?  Nec sola sufficit fides in corde, nisi etiam uerbis enuntietur, ut idem Apostolus testis est: Corde, inquit, creditur ad iustitiam, ore autem confessio fit ad salutem . Nullus autem de stoliditate sensus uel tenuitate ingenii causetur: quia hec tam parua sunt ut nemo tam hebes et barbarus sit qui hoc discere et uerbis communibus pronuntiare non possit; tam magna, ut qui horum scientiam pleniter capere potuerit, sufficere ea sibi credatur ad salutem perpetuam. . Illud etiam obseruandum, ut nullus suscipiat infantem in baptismo a sacro fonte antequam eumdem symbolum et orationem 130 dominicam coram presbytero decantet; et ut presbyter omnibus patrinis annuntiet quod debitores sint suis filiolis, cum ad intelligibilem etatem uenerint, hec eadem insinuare.


Ex Capitularium lib. II.

CCLXXIII.  Precipimus ut unusquisque  compater et proximi spirituales filios suos catholice instruant  .


Ex eodem, cap. 49.

CCLXXIu.  Ut parentes filios suos, et patrini eos quos de fonte suscipiunt, erudire summopere studeant; illi, quia eos genuerunt et eis a Domino dati sunt; et isti, quia pro eis fideiussores exstiterunt.


De Litania maiore. Ex concilio Moguntiacensi.

CCLXXu.  Placuit nobis ut litania maior obseruanda sit a cunctis Christianis die septimo Kalend. Maii, sicut legendo reperimus, et sicut sancti patres nostri constituerunt, non equitando, non pretiosis uestibus  induti, sed cinere respersi, et cilicio induti, nisi infirmitas impedierit  .


De ieiunio Rogationum.

CCLXXuI.  Cum exigentibus peccatis Galliarum populi luporum rabie acriter interimerentur , nec huius flagelli aliquod remedium inuenire possent, congregati traduntur 131 Galliarum episcopi apud uiennam urbem  , atque in commune statuerunt ut triduanum ieiunium facerent. Cumque Dominus pestem misericorditer abstulisset, hi dies in consuetudinem annue celebritatis uenerunt, ut per Galliarum prouincias ante Ascensionis Domini diem celebrarentur. Agamus et nos hos dies cum summa reuerentia et deuotione, cum abstinentia  carnis et humilitate cordis: non ut uisibilium luporum rabiem euadamus, sed ut inuisibilium, id est, spirituum immundorum, tentamenta uincere ualeamus  . Nullus autem his diebus uestimenta pretiosa induat, qui in sacco et cinere lugere debemus. Prohibeantur ebrietates et comessationes que fiunt in uulgari plebe. Nemo ibi equitare presumat, sed discalciatis pedibus omnes incedant. Nequaquam muliercule choreas ducant, sed omnes in commune Kyrie eleison decantent, et cum contritione cordis Dei misericordiam exorent pro peccatis, pro pace, pro peste, pro conseruatione frugum, et pro ceteris necessitatibus. Dies enim abstinentie sunt, non letitie.


 De ieiunio Quatuor Temporum. Ex concilio Moguntiacensi.

CCLXXuII.  Constituimus ut quatuor tempora anni ab omnibus cum ieiunio obseruentur, id est, in Martio hebdomada prima, in Iunio secunda, in Septembri tertia, in Decembri quarta, que fuerit plena ante uigiliam Natalis Domini, id est, feria quarta et sexta et sabbato. ueniant omnes ad ecclesiam hora nona 132 cum litaniis ad missarum solemnia.


 De uigiliis sanctorum.

CCLXXuIII.  Presbyteri cum sacras festiuitates populo annuntiant, etiam ieiunium uigiliarum eos omnimodis seruare moneant.


De indicto ieiunio. Ex concilio Moguntiacensi.

CCLXXIX.  Si quis indictum ieiunium superbiendo contempserit et obseruare cum ceteris Christianis noluerit, in Gangrensi concilio precipitur ut anathematizetur.


Ex concilio Gangrensi.

CCLXXX.  Si quis eorum qui continentie student, absque necessitate corporea tradita in commune ieiunia  ab Ecclesia custodita superbiendo dissoluit, stimulo sue cogitationis impulsus, anathema sit.


De eadem re. Ibidem.

CCLXXXI. Quicunque indictum ieiunium uiolant sine graui necessitate, memorentur Ionathe filii Saul regis, qui maledictum patris paruipendens parumper mellis in summitate uirge comedit, et idcirco sententiam mortis promeruit .


Item ex Capitularium lib. I, cap. 47.

CCLXXXII.  Ut in Ecclesia a sacerdotibus ieiunia constituta sine necessitate rationabili non soluantur.


133 De fame et pestilentia.

CCLXXXIII.  De hoc si euenerit fames, pestilentia,  inequalitas eris, uel alia qualiscunque tribulatio, non exspectetur edictum nostrum, sed statim deprecetur misericordia Dei.


Quid sit usura.

CCLXXXIu.  Usura est ubi amplius requiritur quam datur, uerbi gratia, si dederis decem solidos, et amplius requisieris; uel si dederis frumenti modium unum, et super eum aliquid exigas.


Item cap. 123.

CCLXXXu.  Turpe lucrum exercent qui per uarias circumuentiones lucrandi causa inhoneste res quaslibet congregare decertant.


 Quid sit fenus.

CCLXXXuI.  Fenus est qui aliquid prestat. Iustum fenus est, qui amplius non requirit nisi quantum prestitit.


De eadem re. Ibidem cap. 125.

CCLXXXuII.  Quicunque enim tempore messis uel uindemie, non necessitate, sed propter cupiditatem, comparat annonam uel uinum, uerbi gratia, de duobus denariis comparat modium unum, et seruat usque  dum uenundetur denariis quatuor, aut sex, aut amplius, hoc turpe lucrum dicimus.


134 De confessione et penitentia.

CCLXXXuIII.  Presbyteri debent admonere plebem sibi subiectam ut omnis qui se sentit mortifero peccati uulnere sauciatum, feria quarta ante Quadragesimam cum omni festinatione recurrat ad uiuificantem matrem Ecclesiam, ubi quod male commisit cum omni humilitate et contritione cordis simpliciter confessus suscipiat remedia penitentie secundum modum canonicis auctoritatibus prefixum, tradaturque Satane in interitu carnis, ut spiritus saluus sit in die Domini. Non solum autem ille qui mortale aliquod commisit, sed etiam omnis homo quicunque se recognoscit immaculatam  Christi tunicam, quam in baptismo accepit, peccati macula polluisse, ad proprium sacerdotem uenire festinet, et cum purificatione [Burchard., puritate] mentis omnes transgressiones omniaque peccata, quibus Dei offensam se incurrisse meminit, humiliter confiteatur, et quidquid ei a sacerdote fuerit iniunctum, ac si ab ipso omnipotentis Dei ore esset prolatum, ita diligenter intendat et cautissime obseruet.


De penitentibus. Ex concilio Africano.

CCLXXXIX.  Cuiuscunque penitentis publicum et uulgatum crimen est, quod uniuersam Ecclesiam commouerit, ante  absidam manus ei imponatur.


De eadem re. Ex concilio Agathensi.

CCXC.  Penitentes, tempore quo penitentiam petunt, impositionem manuum et 135 cilicium super capita a sacerdote, sicut ubique constitutum est, consequantur. Si autem comas non deposuerint aut uestimenta non mutauerint, abiiciantur [edit. Helmestad. Si autem comas deponere aut uestimenta mutare noluerint, abiiciantur].


Item unde supra. Ex eodem concilio.

CCXCI.  In capite Quadragesime omnes penitentes qui publicam suscipiunt aut susceperunt penitentiam, ante fores ecclesie se representent episcopo  ciuitatis, sacco induti, nudis pedibus, uultibus in terram prostratis, reos se esse ipso habitu et uultu proclamantes; ubi adesse debent decani, id est archipresbyteri parochiarum, cum testibus, id est presbyteri penitentium, qui eorum conuersationem diligenter inspicere debent; et secundum modum culpe penitentiam per prefixos gradus iniungat. Post hec in ecclesiam eos introducat, et cum omni clero septem penitentie psalmos in terram prostratus cum lacrymis pro eorum absolutione decantet. Tum consurgens ab oratione, iuxta id quod canones iubent, manus eis imponat, aquam benedictam super eos spargat, cinerem prius mittat, dein cilicio capita eorum cooperiat, et cum gemitu ac crebris suspiriis  eis denuntiet quod sicut Adam proiectus est de paradiso, ita et ipsi ab Ecclesia ob peccata eiiciantur. Post hec iubeat ministros ut eos extra ianuas ecclesie expellant. Clerus uero prosequatur eos cum responsorio: In sudore uultus tui uesceris pane tuo, etc. , ut uidentes sanctam Ecclesiam ob facinora 136 sua tremefactam et commotam, non paruipendant penitentiam. In sacra autem Domini cena rursus ecclesie liminibus se presentent.


De danda penitentia. Ex concilio Moguntiacensi.

CCXCII.  Modus tempusque penitentie peccata sua confitentibus aut per antiquorum canonum institutionem, aut per sanctarum Scripturarum auctoritatem, aut per ecclesiasticam consuetudinem  imponi debet a sacerdotibus. Nam qui peccatis grauibus leues quosdam et inusitatos imponunt penitentie modos, consuunt puluillos, secundum propheticum sermonem, sub omni cubito manus, et faciunt ceruicalia sub capite uniuerse etatis ad capiendas animas. Sed discretio seruanda est inter penitentes publice et absconse. Nam qui publice peccat, oportet ut publica multetur penitentia et secundum ordinem canonum pro merito suo excommunicetur et reconcilietur


Qualiter suscipere debent penitentem episcopi uel presbyteri. Ex Penitentiali Romano.

CCXCIII.  Quotiescunque Christiani ad penitentiam accedunt, ieiunia  iniungimus, et nos communicare cum eis debemus in ieiunio unam aut duas hebdomadas uel quantum possumus, ut non dicatur quod sacerdotibus Iudeorum a Domino dicitur: ue uobis legisperitis, qui aggrauatis homines, imponentes super humeros eorum onera grauia et importabilia, 137 ipsi autem uno digito uestro non tangitis sarcinas ipsas .


Item post pauca.

CCXCIu.  Quotiescunque dederis consilium peccanti, simulque da illi statim penitentiam, quantum debeat ieiunare, aut eleemosynis redimere peccata sua; ne forte obliuiscaris que tibi iam dixit, et iterum tibi necesse sit interrogare, et forsitan erubescat iterum confiteri, et inueniatur iam amplius iudicari.


 Ut nullus alius presumat penitentiam dare uel confessionem audire nisi episcopus aut presbyter. Ex eodem.

CCXCu. Exsurge qui dormis, exsurge a mortuis, et illuminabit te Christus. Frater, Dominus iehsu Christus, qui dixit discipulis suis: Quecunque ligaueritis super terram, erunt ligata et in celo; et quecunque solueritis super terram, erunt soluta et in celo , de quorum numero quamuis indignos nos esse uoluit, ipse te absoluat per ministerium nostrum ab omnibus peccatis tuis, quecunque cogitatione, locutione, atque operatione negligenter egisti, ut a nexibus peccatorum absolutum perducere te dignetur ad regna celestia. Amen. Nos etiam,  frater carissime, secundum auctoritatem nobis indignis a Domino commissam absoluimus te ab omni uinculo delictorum, ut merearis habere uitam eternam per eum qui uiuit, etc. 

 Sicut enim sacrificium offerre non debent 138 nisi episcopi et presbyteri, quibus claues regni celestis tradite sunt, sic nec penitentium iudicia alii usurpare debent.


Ut diaconus, si necesse sit, suscipiat confessionem.

CCXCuI.  Si autem necessitas euenerit, et presbyter non fuerit presens, diaconus suscipiat penitentem ad sanctam communionem.


Item de suscipienda confessione. Ex Theodori archiepiscopi uel Bede presbyteri Penitentiali.

 CCXCuII.  Episcopi uel presbyteri, quando fidelium recipiunt confessiones, humiliare se debent, et cum tristitie gemitu lacrymisque orare, non solum pro suis delictis, sed etiam pro fratris casu. Ait enim Apostolus: Quis infirmatur, et ego non infirmor? 


Unde supra.

CCXCuIII.  Cum ergo uenerit aliquis ad sacerdotem confiteri peccata sua, mandet ei sacerdos ut exspectet modicum, donec intret ecclesiam aut cubiculum suum ad orationem. Si autem non est locus aptus ad hoc, dicat hanc orationem in corde suo.


Oratio.

 CCXCIX.  Domine Deus omnipotens, propitius esto mihi peccatori, ut condigne tibi possim gratias agere, qui me indignum propter tuam misericordiam ministrum fecisti officii 139 sacerdotalis, et me exiguum humilemque mediatorem constituisti ad orandum et intercedendum ad Dominum nostrum Iesum Christum Filium tuum pro peccantibus et ad penitentiam reuertentibus. Ideoque, dominator Domine, qui omnes homines uis saluos fieri et ad agnitionem ueritatis uenire, qui non uis mortem peccatorum, sed ut conuertantur et uiuant, suscipe orationem meam, quam fundo ante conspectum clementie tue pro famulis et famulabus tuis qui ad penitentiam uenerunt, ut des illis spiritum compunctionis, ut resipiscant  a diaboli laqueis, a quo adstricti tenentur, et ad te per condignam satisfactionem reuertantur per eumdem Dominum.

uidens autem ille qui ad penitentiam uenit sacerdotem tristem et lacrymantem pro suis facinoribus, magis ipse timore Dei perculsus, amplius tristetur et exhorrescat peccata sua  .


Ordo ad dandam penitentiam. Unde supra.

CCC.  Post hec interroga eum  blande leniterque. 140 Credis in Deum Patrem, et Filium, et Spiritum sanctum? Resp. Credo. Credis quod iste tres persone unus Deus sit? Resp. Credo. Credis quod in ipsa ista carne, in qua nunc es, in ipsa resurgere habes in die iudicii et recipere siue bonum siue malum quod gessisti? Credo. uis dimittere illis peccata qui in te peccauerunt, Domino dicente: Si non remiseritis hominibus peccata eorum, nec Pater uester dimittet uobis peccata uestra . Resp. uolo. Et require ab eo diligenter si est incestuosus, aut suo seniori infidelis. Et si non uult incestum dimittere, non potes ei dare penitentiam. Si autem uult, potes. His premissis, penitentem alloqui affectuose debet sacerdos his uerbis:

Frater, noli erubescere peccata tua confiteri. Nam  et ego peccator sum, et fortassis peiora quam tu feceris habeo facta. Hec idcirco admoneo, quia usitatum generis humani uitium est, ut beatus Gregorius dicit , et labendo peccatum committere, et commissum confitendo non prodere, sed negando defendere, atque conuictum defendendo multiplicare. Et qui diabolo instigante nefanda crimina perpetrare non metuimus, hec eadem que opere absque ulla uerecundia perfecimus, eodem suadente saltim uerbis confiteri erubescimus, et coram homine, qui similis nostri est, eisdemque fortasse passionibus subiacet, confundimur dicere quod coram Domino, qui omnia inspicit, absque ullo mentis rubore committere non formidauimus detestanda actione. Sponte ergo fateamur quod nullo  cogente commisimus. Si uero nos nostra scelera celauerimus, 141 ab illo manifestabuntur qui et accusator [cod. Riuipull., auctor] est peccati et incentor  . Ipse enim hic nos ut peccemus instigat; ipse, cum peccauerimus, accusat. Si ergo in hac uita preueniamus eum et ipsi sceleris nostri accusatores simus, nequitias diaboli inimici nostri et accusatoris effugiemus, Paulo teste, qui ait: Si nosmetipsos iudicaremus, non utique diiudicaremur .

uidens autem eum sacerdos uerecundantem, rursum prosequatur: Fortasse, carissime, non omnia que gessisti ad memoriam modo ueniunt. Ego te interrogabo. Tu caue ne diabolo suadente aliquid celare presumas. Et tunc eum ita per ordinem interroget.

 Fecisti homicidium aut casu aut uolens, aut pro uindicta parentum, aut iubente domino tuo, aut in publico bello. Si uoluntarie fecisti, septem annos penitere debes; si nolens aut casu, quinque annos. Si pro uindicta parentis, unum annum, et sequentibus duobus annis tres quadragesimas et legitimas ferias. Si in bello, quadraginta dies. Si liber es, et iubente domino seruum innocentem occidisti, annum unum, in duobus aliis annis tres quadragesimas et  legitimas ferias. Si seruus dignus est morte, quadraginta dies peniteat.

Fecisti truncationes manuum aut pedum, aut oculos hominis eruisti, aut uulnerasti hominem. Pro truncatione annum unum penitere debes; pro uulnere, quadraginta dies peniteat.

Fecisti periurium aut pro cupiditate seculi, aut coactus et pro necessitate aut peruicacia 142 aut parentum, aut nesciens aut alios in periurium induxisti scienter. Si sciens peierasti, et alios in periurium induxisti, septem annos penitere debes. Si nesciens, annum unum et tres quadragesimas. Si pro uita uel membris, tres quadragesimas:

Fecisti furtum aut sacrilegium aut infracturas uel rapinam, tollens quod tuum non erat. Si domos per  noctem infregisti et quadrupedia tulisti uel fortiorem causam ualentem solidis quadraginta, annum unum penitere debes et pretium reddere. Si non reddis, annos duos peniteas. Si maiorem fecisti furtum, tres annos penitere debes. Et si sepe fecisti, annos septem. Pro modico furto uiginti dies, pueri decem dies. Si de ecclesia aliquid tulisti, quod est sacrilegium, septem annos peniteas.

Fecisti adulterium cum uxore aliena uel desponsata, uel uirginem corrupisti, siue cum sanctimoniali uel Deo dicata, uel cum absoluta femina, id est, sine marito, uel cum ancilla propria. Si mechatus es cum alterius uxore aut cum sanctimoniali, septem annos peniteas; si cum uirgine, duos annos; si cum uidua, annum unum. Si tuam uxorem dimisisti et  alterius iunxisti, septem annos peniteas; si cum uacante femina, tres quadragesimas et legitimas ferias; si cum propria ancilla, quadraginta dies penitere debes.

Nupsisti cum uxore tua uel ancilla retro. Si fecisti, quadraginta dies debes penitere.

Nupsisti cum uxore tua quadraginta dies ante partum, quadraginta dies debes penitere.

143 Nupsisti in die Dominico, tres dies penitere debes.

Fecisti raptum de uirgine uel uidua, tres annos penitere debes.

Fecisti fornicationem, sicut Sodomite fecerunt, cum pecoribus aut cum matre uel sorore, quindecim annos uel duodecim penitere debes.

 Coinquinatus es cum uxore tua in Quadragesima. Si hoc fecisti, annum unum penitere debes aut uiginti sex solidos in eleemosynam dare. Si per ebrietatem euenit, quadraginta dies peniteas.

Hoc etiam caueri debet, ut uiginti dies ante Natale Domini et Pentecosten et omni die Dominica et post conceptionem manifestatam uir contineat se ab uxore.

 Dixisti falsum testimonium pro cupiditate aut nesciens, annum unum peniteas.

Truncasti ullum membrum, tres annos peniteas.

Odisti fratrem tuum. Quandiu in ipso odio fuisti, tandiu peniteas in pane et aqua.

Detraxisti ullum hominem ad seniorem uel ad pares propter inuidiam, quadraginta dies peniteas.

uiolasti in furto sepulcrum, annos duos peniteas.

Contigit tibi ulla negligentia de sacrificio Domini, centum quadraginta dies peniteas.

Consuluisti magos aut aruspices aut incantatores aut sortilegos, uel uota que ad arbores uel ad fontes fiunt uouisti, annos tres peniteas.

144 Tulisti aliquid pecunie de Ecclesia. Aut in quadruplum restitue, aut tres annos peniteas.

 Perdidisti aliquem per iniustam delaturam, tres annos peniteas.

Duxisti aut transmisisti aliquem in captiuitatem, tres annos peniteas  .

Cremasti domum aut aream alterius, tres annos peniteas.

Fecisti uomitum per ebrietatem, quindecim dies peniteas. Si per contentionem, quadraginta. Si nesciens, sex dies peniteas 

Manducasti morticina aut dilacerata a bestiis, quadraginta dies peniteas. Similiter si sanguinem comederis.

Bibisti de liquore in quo mus uel mustela mortua inuenta fuerit, quadraginta dies peniteas.

Contempsisti indictum ieiunium in Ecclesia uel  decreta seniorum, quadraginta dies peniteas. Si in Quadragesima, unum annum.

145 Oppressisti infantem tuum, quinque annos aut tres penitere debes.

Bibisti ullum maleficium, id est, herbas uel alias causas, ut non potuisses infantes habere, aut alio donasti, aut hominem per mortiferam potionem occidere uoluisti, aut alium hoc facere docuisti, aut de semine uiri gustasti ut in amorem tuum exardesceret, aut chrisma bibisti aut ad subuertendum Dei iudicium alteri dedisti, etc. Si quid huiusmodi operatus es, septem annos peniteas.

Necasti uoluntarie partus tuos, decem annos peniteas. Et si filium uel filiam occidisti, duodecim. Et si in utero ante conceptum, unum annum. Si  post conceptum, tres annos. Si tuus infans per tuam negligentiam sine baptismo mortuus est, annum unum peniteas, et nusquam sis sine aliqua penitentia.

Fecisti aliquid, quod pagani faciunt in Kalendis Ianuarii, in ceruulo uel in uegula, tres annos peniteas.

Fecisti aliquid uel dixisti in quocunque opere  quod inchoas per sortilegam uel magicam artem, annum unum peniteas.

Misisti filium tuum super tectum aut super fornacem pro aliqua sanitate, uel incendisti grana ubi mortuus homo fuerat, quinque annos peniteas.

Cantasti carmina diabolica super mortuos, uiginti dies peniteas.

Iunxisti te mulieri tempore menstruo, quadraginta dies peniteas.

Nupsisti cum uxore tua, postquam peperit, antequam quadraginta dies adimplerentur, 146 triginta dies peniteas.

Communicasti de sacrificio Domini, et non prius abstinuisti ab uxoris amplexu quinque aut septem diebus, dies uiginti peniteas.

 Operatus es aliquid in Dominica die, septem dies peniteas.

Detraxisti uel maledixisti aliquem causa inuidie, septem dies peniteas.

 Nunc tibi octo principalia uitia explicabo, id est, superbiam, uanam gloriam, inuidiam, iram, tristitiam, auaritiam, uentris ingluuiem, luxuriam. Ex quibus si te culpabilem recognoscis, penitentiam suscipe. Nam ex his omnia uitia oriuntur.  [De superbia, que initium omnis peccati est et regina omnium malorum, nascitur omnis inobedientia, omnis presumptio, et omnis pertinacia, contentiones, hereses, arrogantia.] De uana gloria oriuntur inobedientia, iactantia, hypocrisis, contentiones,  pertinacia, discordie, nouitatum presumptiones. De inuidia nascitur odium, susurratio, detractio, exsultatio in aduersis proximi, afflictio in prosperis. De ira oriuntur rixe, tumor mentis, contumelie, clamor, indignatio, blasphemie. De tristitia nascitur malitia, rancor, pusillanimitas, desperatio, torpor, uagatio mentis. De auaritia oriuntur proditio, fraus, fallacia, periuria, inquietudo, et contra misericordiam obduratio. De uentris ingluuie propagatur inepta letitia, scurrilitas, immunditia, multiloquium, hebetudo sensus. De luxuria generatur cecitas mentis, inconsideratio, inconstantia, precipitatio, 147 amor sui, odium Dei, affectus presentis seculi, horror et desperatio futuri.



ALLOCUTIO.


 Ergo si superbus usque modo fuisti, humilia te ipsum in conspectu Dei. Si uanam gloriam dilexisti, cogita ne propter transitoriam laudem eternam perdas mercedem. Si inuidie rubigo te huc usque consumpsit, quod est maximum peccatum et super omnia detestabile, quia diabolo comparatur inuidus, qui primo homini inuidit datum quod ipse per suam culpam perdiderat, age penitentiam, et profectum aliorum, tuum deputa. Si tristitia te superat, patientiam et longanimitatem meditare. Si auaritie morbus grauat, cogita quia radix est omnium malorum et idololatrie  comparatur, et ideo largum te esse oportet. Si ira te uexat, que in stultorum sinu requiescit, dominari debes animo tuo, et hanc a te mentis tranquillitate fuga. Si uentris ingluuies ad uorandum pertrahit, sobrietatem sectare. Si luxuria, castitatem uoue.

Tunc prosternat se penitens in terram, et cum lacrymis dicat: Et in his et in aliis quibuscunque humana fragilitas contra Deum et creatorem suum aut cogitando, aut loquendo, aut operando, aut delectando, aut concupiscendo peccare potest, in omnibus me peccasse et reum in conspectu Dei super omnes homines esse cognosco et confiteor. Humiliter etiam te, sacerdos Dei, exposco ut intercedas pro me et pro peccatis meis ad Dominum et creatorem nostrum, quatenus de his et de omnibus 148 sceleribus  meis ueniam et indulgentiam consequi merear.

Deinde sacerdos surgat et psalmum XXXuII decantet. Deinde L et LIII, et prosternat se in terram, et dicat hanc orationem:


ORATIO

Precor, Domine, clementie et misericordie tue maiestatem ut famulo tuo illi nunc peccata et facinora sua confitenti ueniam relaxare digneris et preteritorum culpas indulgeas. Qui humeris tuis ouem perditam reduxisti, qui publicani precibus et confessione placatus es, tu etiam, Domine, huic famulo tuo illi placatus esse digneris. Tu huius precibus benignus aspira, ut in confessione placabilis permaneat. Fletus eius et petitio perpetuam clementiam tuam celeriter exoret, sanctisque altaribus restitutus  rursum eterne ac celesti glorie mancipetur, qui uiuis, etc.


Deinde adiungatur:

Deus omnipotens sit adiutor et protector tuus, et prestet indulgentiam de peccatis tuis preteritis, presentibus et futuris  Hec de remediis peccatorum ex priorum monumentis excerpsimus; in quibus tamen omnibus, non auctoritate censoris, sed consilio potius compatientis usi sumus, solerter admonentes doctum quemque sacerdotem Christi ut in uniuersis que hic adnotata repererit, sexum, etatem, conditionem, statum, personam, intellectum, ipsum quoque cor 149 penitentis curiose discernat, et secundum hec, ut  sibi uisum fuerit, singula queque diiudicet. Quibusdam namque a cibis abstinendo, aliis eleemosynas dando, nonnullis genua flectendo sepius, siue in cruce stando, aut aliquid aliud huiusmodi, quod ad purgationem peccatorum pertineat, faciendo, uniuersa necesse est errata corrigere; que uniuersa in examine discreti debent pendere iudicis.


De penitentibus. Ex concilio Africano.

CCCI.  Penitentibus secundum differentiam peccatorum episcopi arbitrio penitentie tempora decernantur.


 De eadem re. Ex eodem.

CCCII.  Ut sacerdos penitentiam imploranti absque persone acceptione penitentie leges iniungat.


Ut penitentia coniugatis ex consensu detur. Ex concilio Arelatensi.

CCCIII.  Penitentiam coniugatis nonnisi ex consensu dandam.


Ex concilio Laodicensi.

CCCIu.  De his qui diuersis facinoribus peccauerunt, et perseuerantes in oratione confessionis et penitentie conuersionem a  malis habuere perfectam, pro qualitate delicti talibus penitentie tempus impensum, propter clementiam et bonitatem Dei communio concedatur.


150 De eadem re.

CCCu.  Unumquemque hominem accedentem ad penitentiam si uideris acriter et assidue stare in penitentia, statim remissius age aduersus eum  .


Ex concilio Africano.

CCCuI.  De penitentibus autem qui siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum Romane Ecclesie consuetudo demonstrat. Sane si quis egritudinem inciderit, et usque ad desperationem deuenerit, ei est ante tempus Pasche relaxandum.


Ex concilio Carthaginensi.

CCCuIII.  Ut negligentes penitentes tardius recipiantur.


151 Ut nullus episcopus alterius ciuitatis uel parochie penitentem suscipiat, uel sine episcopi uel presbyteri  testimonio reconciliet. Ex epistola Felicis pape.

CCCIX.  Curandum summopere est ne quis fratrum cepiscoporumque nostrorum aut etiam presbyterorum in alterius ciuitate uel diecesi penitentem, uel sub manu positum sacerdotis, aut eum qui reconciliatum se dixerit, sine episcopi uel presbyteri testimonio et litteris, ad cuius pertinet parochiam, suscipiat.


Ut presbyteris et diaconibus manus tanquam penitentibus non imponatur. Ex concilio Carthaginensi.

CCCX.  Confirmatum est ut si quando presbyteri uel diaconi in aliqua grauiori culpa conuicti fuerint, qua eos a ministerio necesse sit remoueri, non eis manus tanquam penitentibus uel tanquam fidelibus laicis imponatur.


Ut penitentia clericis non negetur. Ex concilio Arelatensi.

CCCXI.  Penitentiam desiderantibus clericis non negandam.


Qualiter presbyteri et diaconi agant penitentiam. Ex epistola Leonis pape.

CCCXII.  Alienum est a consuetudine ecclesiastica ut qui in presbyterali honore aut diaconi gradu fuerint consecrati, hi pro crimine 152 aliquo suo per  manus impositionem remedium accipiant penitendi, secundum quod scriptum est: Sacerdos, si peccauerit, quis orabit pro illo?  Unde huiusmodi lapsis ad promerendam misericordiam Dei priuata est expetenda secessio; ubi illis satisfactio, si fuerit digna, sit etiam fructuosa.


Ut a negotiatione penitentes abstineant. Ex epistola Leonis pape.

CCCXIII.  Qualitas negotiandi aut excusat aut arguit, quia est honestus questus et turpis. uerumtamen penitenti utilius est dispendia pati quam periculis negotiationis astringi, quia difficile est inter ementis uendentisque commercium non interuenire  peccatum.


Ut post depositum cingulum nullus penitens ad militiam secularem redeat. Ex eadem.

CCCXIu.  Contrarium est omnino ecclesiasticis regulis post penitentie actionem redire ad militiam secularem, cum Apostolus dicat: Nemo militans Deo, etc. Unde non est liber a laqueis diaboli qui se militie mundane uoluerit implicare.


De eadem re. Ex concilio Arelatensi.

CCCXu.  Hi qui post sancte religionis propositum apostatant, et ad seculum redeunt, et postmodum penitentie remedia non requirunt, communionem non accipiant sine penitentia; quos etiam  iubemus ad clericatus 153 officium non admitti.


Item ex eodem.

CCCXuI. Quicunque habitum secularem presumpserit, ab Ecclesia expellatur.


De eadem re. Ex concilio Toletano.

CCCXuII.  De his qui acta penitentia ad pristina redeunt peccata, antiquorum patrum decernunt concilia, ut qui acta penitentia tanquam canes ac sues ad uomitus pristinos et ad uolutabra redeunt, quousque ad remedia penitentie recurrant  et ad omissum ordinem reuertantur, excommunicati et anathema condemnati habeantur.


De eadem re. Ex dictis sancti Gregorii.

CCCXuIII.  Qui se illicita meminit commisisse, a licitis etiam studeat abstinere; quatenus per hoc conditori suo satisfaciat; ut qui commisit prohibita, sibimet abscidere debeat etiam concessa.


De eadem re. Ex epistola Leonis.

CCCXIX.  Illicitorum ueniam postulantem oportet etiam a licitis abstinere, dicente Apostolo: Omnia licent, sed non omnia expediunt  [I Cor. uI].


De eadem re. Ex concilio Toletano.

 CCCXX.  Ea que frequenti preuaricatione iterantur, frequenti etiam sententia condemnantur.


154 De eadem re. Ex dictis Basilii episcopi.

CCCXXI.  Penitentem ex corde ita oportet suscipere sicut Dominus ostendit, cum dicit: Quia conuocauit amicos suos et uicinos dicens: Congratulamini mihi, quia inueni ouem meam quam perdideram .


Unde supra.

CCCXXII.  Affectum illum in se recipiat penitens quem gerebat ille qui dicebat: Iniquitatem odio habui et abominatus sum .


 Qualis sit uera penitentia. Ex dictis sancti Augustini.

CCCXXIII. Penitentiam certam non facit nisi odium peccati et amor Dei. Quando sic penites ut tibi amarum sapiat in animo quod antea dulce fuit in uita, et quod te prius oblectabat in corpore, ipsum te cruciet in corde, tunc uere penites.


Quales esse debemus erga impenitentes. Unde supra.

CCCXXIu.  Erga eum qui pro peccato non penitet tales esse debemus sicut Dominus precepit dicens: Sit tibi sicut gentilis et publicanus ; et sicut Apostolus iubet: Subtrahite, inquit, uos ab omni fratre inordinate ambulante et non secundum traditionem quam tradidi uobis .


Ut clerici non intersint nuptiis.

 CCCXXu.  Presbyteri, diaconi, subdiaconi, 155 uel deinceps quibus ducendi uxores non est licentia, etiam alienarum nuptiarum euitent conuiuia, neque his cetibus admisceantur ubi amatoria cantantur et turpia, aut obsceni motus corporum choris et saltationibus efferuntur; ne auditus et obtutus sacris mysteriis deputatus turpium spectaculorum atque uerborum contagione polluantur.


De eadem re. Ex concilio Moguntiacensi cap. 39.

CCCXXuI.  Quibus licentia  uxores ducendi non est, alienarum nuptiarum euitent conuiuia.


De eadem re. Ex decretis sancti Martini pape.

CCCXXuII.  Non licet sacerdotibus uel clericis aliqua spectacula in nuptiis uel conuiuiis spectare; sed oportet, antequam ingrediantur ipsa spectacula, surgere et redire inde  .


De temporibus quibus se continere debent coniugati ab uxoribus. Ex concilio Helibernensi.

CCCXXuIII.  Synodus Helibernensium dicit: In tribus quadragesimis anni, et in die Dominico, et in quarta feria et sexta feria coniugales continere se debent. Item nec in illis diebus copulari quandiu grauata fuerit uxor, id est,  a quo die filius in utero motum fecerit usque ad partum. Item a partu post triginta tres dies, si filius, si autem filia, post quinquaginta sex.


156 De eadem re. Ex penitentiali.

CCCXXIX. Uxoratus contineat se quadraginta dies ante Pascha et Pentecosten, seu ante Natale Domini, et omnem Dominicam noctem, et quartam et sextam feriam, et a conceptione manifestata usque post natam sobolem. Uxor post natam sobolem abstineat se ab ecclesia, si filius est, dies triginta; si filia, dies quadraginta. Mulier se abstineat a uiro tres menses ante partum, et post partum quadraginta dies. Qui autem nupserit his diebus, uiginti dies peniteat.


De eadem re.

 CCCXXX.  Qui in quadragesima ante Pascha cognouerit uxorem suam et noluerit abstinere ab ea, uno [Edit. Helmestad., annos u pen.] anno peniteat, aut pretium suum, uidelicet uiginti sex solidos, ad ecclesiam tribuat, aut pauperibus diuidat. Si per ebrietatem et sine consuetudine acciderit, quadraginta dies peniteat. Quod ante communionem abstinere debet a coniuge.

CCCXXXI.  Omnis homo ante sacram communionem a propria uxore abstinere debet uII, aut u, aut III dies.


De eulogiis populo a presbytero dandis. Ex concilio Nannetensi.

CCCXXXII.  Ut de oblationibus que offeruntur a populo,  et consecrationi supersunt, uel de panibus quos offerunt fideles ad 157 ecclesiam, uel certe de suis, presbyter conuenienter partes incisas habeat in uase nitido, ut post missarum solemnia, qui communicare non fuerunt parati, eulogias omni die Dominico et in diebus festis exinde accipiant; et illa unde eulogias presbyter daturus est ante in hec uerba benedicat:


ORATIO.

 Domine sancte, Pater omnipotens, eterne Deus, benedicere digneris hunc panem tua sancta et spirituali benedictione, ut sit  omnibus salus mentis et corporis, atque contra omnes morbos et uniuersas inimicorum insidias tutamentum. Per Dominum nostrum Iesum Christum Filium tuum, panem uite, qui de celo descendit, et dat uitam et salutem mundo, et tecum uiuit et regnat.

Prouidendum est autem ne mice incaute defluant.


Ut presbyteri cum stola incedant. Ex synodo Triburiensi.

CCCXXXIII. Ut presbyteri non uadant nisi stola uel orario induti. Et si in itinere presbyteri spoliantur uel uulnerantur aut occiduntur non stola uestiti, simplici emendatione sua soluantur. Si autem cum stola, tripliciter.


De eadem re. Ex concilio Moguntiacensi.

 CCCXXXIu.  Presbyteri sine intermissione utantur orariis, propter differentiam sacerdotalis dignitatis.


158 Ne clerici laicalibus induantur uestibus. Ex concilio quo supra.

CCCXXXu.  Ut laicalibus uestimentis clerici non utantur, id est, mantellum uel cottam sine cappa, nec pretiosis et ineptis calciamentis et aliis nouitatum uanitatibus, sed religioso et decenti habitu incedant  .


De eadem re. Ex concilio Adrisphach in Baioaria, cap. 41.

CCCXXXuI. Ut nullus clericus uestimenta laicalia  portet; nec arma, nisi tantum quod ipsius religioni deceat, induere presumat.


De eadem re. Ex concilio Carthaginensi.

CCCXXXuII.  Clericus professionem suam etiam habitu et incessu probet. Et ideo nec uestibus nec calciamentis decorem querat.


Ne presbyteri per pretium ecclesias obtineant. Ex concilio Moguntiacensi.

CCCXXXuIII.  Quicunque presbyter per pretium ecclesiam fuerit adeptus, omnimodis deponatur: quoniam contra ecclesiastice regule disciplinam agere dignoscitur qui alium presbyterum legitime ad ecclesiam ordinatum per pecuniam expulerit,  eamque sibi taliter uindicauerit  .


159 Quod non ubique sacrificium sit offerendum. Ex epistola Anacleti pape.

CCCXXXIX.  Sacerdotes quando sacrificant, non soli hoc agere debent, sed testes secum adhibeant. ut Deo perfecte in sacratis Domino locis sacrificare probentur. Ait namque auctoritas legis diuine: uide ne offeras holocausta tua in omni loco  quem uideris, sed in loco quem elegit Dominus Deus tuus. 


Ubi sit Missa celebranda. Ex concilio sancti Siluestri.

CCCXL.  Ut nullus presbyter missam celebrare presumat nisi in sacratis ab episcopo locis, qui sui particeps de cetero uoluerit esse sacerdotii  .


Ut de decimis quatuor fiant portiones. Ex synodo uannetensi.

CCCXLI.  Instruendi sunt presbyteri pariterque admonendi quatenus nouerint decimas et oblationes quas a fidelibus accipiunt, pauperum et hospitum et peregrinorum esse stipendia, et non quasi suis sed quasi commendati  uti, de quibus omnibus sciant se rationem 160 posituros in conspectu Dei, et nisi eas fideliter pauperibus et his qui premissi sunt administrauerint, damna patiendos [cod. ms., faciendos; editio Sirmondi, passuros]. Qualiter uero dispensari debeant, canones sancti instituunt; scilicet ut quatuor partes inde fiant, una ad fabricam ecclesie releuandam, altera pauperibus distribuenda, tertia presbytero cum suis clericis habenda, quarta episcopo reseruanda, ut quidquid exinde iusserit, prudenti consilio fiat.


Si episcopus aut presbyter rem ecclesie quocunque ingenio alienare presumpserit. Ex concilio Bracarensi.

CCCXLII.  Si quis presbyter aut diaconus inuentus  fuerit de ministeriis ecclesie aliquid uenundasse, quia sacrilegium commisit, placuit eum in ordinatione ecclesie non haberi. In iudicio tamen episcopi dimittendum est siue dignus sit siue indignus in suo recipi gradu.


Ut nulli presuli possessionem magnam uel paruam ecclesie liceat in perpetuum alienare. Ex decretis Symmachi pape.

CCCXLIII.  Ut nulli apostolice sedis presuli liceat predium rusticum, quantecunque fuerit uel magnitudinis uel exiguitatis, sub perpetua alienatione uel commutatione ad cuiuslibet iura transferre  .


Ex eadem re. Ex eodem.

 CCCXLIu.  Sane domus in quibuslibet 161 urbibus constitute, quarum statum necesse est expensa non modica sustentari, acceptis, si offerri contigerit, sub iusta estimatione redditibus et diuini timore iudicii commutentur.


De eadem re. Ex eodem.

CCCXLu.  Quicunque presbyter de iure tituli sui  quolibet modo, preter aurum, argentum, uel gemmas, uestes quoque, si sunt, uel si accesserint aliqua mobilia ad ornamenta diuina minime pertinentia, aliquid in perpetuum alienare tentauerit, donator, alienator ac uenditor honoris sui amissione mulctentur.


Item cap. 6.

CCCXLuI.  Preterea qui rem ecclesie petierit et acceperit, uel qui presbyterorum aut diaconorum seu defensorum danti subscripserit, quo iratus Deus animas percutit anathemate feriatur.


Ut presbyteri non uendant rem ecclesie ubi sunt constituti. Ex concilio Carthaginensi.

CCCXLuII.  Item placuit ut presbyteri non uendant  rem ecclesie ubi sunt constituti, nescientibus episcopis suis; quomodo et episcopo non licet uendere predia ecclesie ignorante concilio et presbyteris suis. Non habentem autem necessitatem nec episcopo liceat ecclesie rem tituli sui usurpare [Legendum, liceat matricis ecclesie nec presbytero rem, etc.]


162 De eadem re. Ex eodem.

CCCXLuIII.  Placuit ut rem Ecclesie nemo uendat. Quod si redditus non habet, et aliqua nimia necessitas cogat, hoc insinuandum est primati prouincie ipsius; ut cum statuto numero episcoporum, utrum fiendum sit, arbitretur. Quod si non fecerit, reus Deo et concilio uenditor amisso honore teneatur.


 Ex decretis sancti Martini pape.

CCCXLIX.  Si quis episcopus, nulla ecclesiastice rationis necessitate compulsus, in suo clero [inscio clero], aut ubi forte non est presbyter, de rebus ecclesiasticis aliquid presumpserit uendere, res ipsas ecclesie proprie restaurare cogatur, et in iudicio episcoporum deiiciatur auditus, et tanquam furti aut latrocinii reus suo honore priuetur.


Quid agere oporteat propinquos illius qui ecclesiam ditauit de rebus suis, si preuiderint ex collatis aliquid defraudatum ecclesie. Ex concilio Toletano.

CCCL.  Omnis itaque rei ecclesiastice quantitas,  sicut remedium uenie tribuit conferenti, ita damnum rite preparat fraudatori. Et ideo nullus sacerdotum uel ministrorum ex rebus ecclesie, que in quibuscunque locis a fidelibus largiuntur, aliquid auferat, uel iuri suo aut cathedre proprie unitati connectat. uerum ut huius rei potior soliditas habeatur, propinquis eius qui construxit uel ditauit ecclesiam licitum sit hanc bone intentionis habere 163 solertiam, ut si sacerdotem seu ministrum aliquid ex collectis rebus preuiderint defraudare, aut commonitionis honesta conuentione compescant, aut talia episcopo uel iudici corrigenda denuntient. Quod si  talia episcopus agere tentat, metropolitano eius hec insinuare procurent. Si autem metropolitanus talia egerit, regis hec auribus intimare non differant. Ipsis tamen heredibus in eisdem rebus non liceat quasi iuris proprii potestatem preferre, non rapinam, non fraudem ingerere, non uiolentiam quamcunque presumere. Si quis hec monita temerare presumpserit, et male rapta cum confusione restituet, et excommunicationis annue sententiam sustinebit.


De terrulis et exiguis uineis. Ex concilio Agathensi.

CCCLI.  Terrulas aut uineas exiguas et ecclesie minus utiles aut longe positas paruas episcopus sine consilio fratrum, si necessitas  fuerit, distrahendi habeat potestatem.


Quod fugitiui serui ecclesie permittuntur distrahi. Ex eodem concilio.

CCCLII.  Fugitiuos etiam seruos, domos suas aut familias deserentes, qui etiam si reuocati fuerint, teneri non possunt, simili ratione ab episcopo, si uoluerit, aut si ita illi meruerint, distrabantur.


164 Si quis chartas uel precepta regia supprimere aut aduersariis tradere ausus fuerit. Ex concilio Agathensi.

CCCLIII.  Si quis uero de clericis documenta quibus ecclesie possessio firmatur aut supprimere aut  negare aut aduersariis fortasse tradere damnabili et punienda obstinatione presumpserit, quidquid per abstinentiam [edit. Helmestad., abstractionem; Sirm., absentiam] documentorum damni Ecclesie illatum est, et de propriis facultatibus reddant, et communione priuentur. Hi autem qui in damno ecclesie instrumenta sancte Ecclesie impie sollicitati a traditoribus [Sirm., sollicitatis trad.] susceperunt, pari sententia feriantur.


De testamento episcopi, qualiter ualeat. Ex eodem concilio.

CCCLIu.  Si quis episcopus condito testamento aliquid de ecclesiastici iuris proprietate delegauerit, aliter non ualebit nisi tantum de iuris proprii facultatibus  suppleuerit.


De manumissionibus in Ecclesia. Ex eodem.

CCCLu.  Mancipia monachis donata ab abbate non licet manumitti. Iniustum est enim ut, monachis quotidianum rurale opus facientibus, serui eorum libertatis otio potiantur  .


De eadem re. Ex concilio Toletano.

CCCLuI.  Episcopi qui nichil ex proprio suo Ecclesie Christi conferunt, libertos ex 165 familiis  Ecclesie ad condemnationem suam facere non presumant. Impium est enim ut qui res suas Ecclesie Christi non contulerit, damnum inferat. Tales igitur libertos successor episcopus absque aliqua oppositione ad ius Ecclesie reuocabit  .


De eadem re. Ex eodem concilio.

CCCLuII.  Episcopus qui mancipium iuris Ecclesie, non retento ecclesiastico patrocinio, manumitti desiderat, duo meriti eiusdem et peculii coram concilio Ecclesie cui preeminet per commutationem subscribentibus sacerdotibus offerat, ut rata et iusta inueniatur definitio commutantis. Huiusmodi autem liberto aduersus Ecclesiam cuius iuris exstitit accusandi uel testificandi denegetur licentia. Quod  si presumpserit, placet ut stante commutatione in seruitutem proprie Ecclesie reuocetur.


De libertis Ecclesie. Ex eodem concilio.

CCCLuIII.  Liberti qui a quibuscunque manumissi sunt, atque Ecclesie patrocinio commendati sunt, sacerdotali defensione a cuiuslibet insolentia protegantur, siue in statu libertatis eorum, seu in peculio quod habere noscuntur.


De thesauris ecclesiasticis. Ex Capitularium lib. I, titulo 117.

CCCLIX.  Ut singuli episcopi, abbates et abbatisse diligenter considerent thesauros 166 ecclesiasticos, ne propter perfidiam  aut negligentiam custodum aliquid de gemmis aut de uasis uel de reliquo thesauro sit perditum.


Ut nullus rem ecclesie immobilem alienare presumat. Ex lib. I, cap. 19.

CCCLX.  Nulli liceat alienare rem immobilem ecclesie, siue domum, siue agrum, siue hortum, siue rusticum mancipium, uel panes ciuiles, neque creditoribus specialis hypothece titulo obligare  . Alienationis autem uerbum contineat conditionem, donationem, permutationem, et emphiteuseos perpetuum contractum. Sed omnes omnino sacerdotes ab huiusmodi alienatione abstineant, penas timentes quas  Leoniana constitutio minatur 


Si princeps commutationem in ecclesia facere uoluerit. Ex eodem capitulo 30.

CCCLXI.  Si princeps uoluerit rem immobilem sanctis locis prestare et accipere ab eo aliam immobilem rem, et eo modo permutationem contrahere, liceat hoc ei facere diuina pragmatica sanctione ab eo promulgata  .


 De precariis ecclesiasticis. Ex concilio ad Beluacum titulo 21.

CCCLXII.  Ut precarie et commutationes tempore uiduatarum ecclesiarum facte ab his qui loca episcoporum occupauerant, rescindantur, et cum auctoritate ecclesiastica 167 uel ciuili, si fiende sunt, fiant.


De eadem re. Cap. 22.

CCCLXIII.  Precarie autem a nemine de rebus ecclesiasticis fieri presumantur, nisi quantum de qualitate conuenienti datur ex proprio, duplum accipiatur ex rebus  ecclesie, in suo tantum qui dederit nomine, si res proprias et ecclesiasticas usu fructuario tenere uoluerit. Si autem res proprias ad presens dimiserit, ex rebus ecclesiasticis triplum fructuario usu in suo tantum quis nomine sumat. Quia sic eas quemque tractare ut alienarum rerum dispensatorem conuenit, non ut propriarum largitorem.


De eadem re. Ex eodem.

CCCLXIu.  A nulla potestate quis cogatur facere precariam de rebus Deo et sanctis eius dicatis, cum ratio et usus obtineat neminem cui non uult contra utilitatem et rationem prestitum de proprio facere beneficium.


Ut precarie in quinquennio renouentur. Ex eodem.

 CCCLXu.  Ut precarie de quinquennio in quinquennium secundum antiquam consuetudinem et auctoritatem renouentur.


De commutationibus. Ex eodem, cap. 23.

CCCLXuI.  Ut commutationes rerum ecclesiasticarum ualide caueantur et subtilissime 168, si aliquo modo fieri debent, inspiciantur. Que autem inconsulte facte sunt, iuxta decretum canonicum Hilarii pape , que illicite decessor episcopus admiserit, uel ab aliis illicite commissa sunt, ab eo qui successor est emendentur  .


Ne precepta fiant super beneficia ecclesiastica uel precarias.  Ex concilio apud sanctum Medardum, cap. 40.

CCCLXuII.  Precepta autem regalia super precariis ecclesiasticis fieri nec ratio sinit nec auctoritas quolibet modo permittit: quoniam precepta in iure ecclesiastico firmare indignum iudicet necesse est maiestas regia, nisi ab ecclesiastico rectore petantur. Isdem autem custos Ecclesie solertissime caueat ne sui ordinis et ecclesiastice communionis forte immemor,  contra auctoritatem preceptum regium pro quacunque assentatione fieri petat; qui etsi fecerit, non audiatur, si autem et obtinuerit, regia discretione et episcopali iudicio idem rescindatur, et petitor iniustus pro principis iniusta suggestione digne corripiatur.


De eadem re. Ex eodem cap.

CCCLXuIII.  Sciant fideles nostri quia concessimus in synodo uenerabilibus episcopis ne super beneficia ecclesiastica uel precarias, etiamsi quilibet monasteriorum prelatus irrationabiliter petierit, precepta confirmationis nostre ullo modo faciamus. 169 Et ideo ab irrationabili petitione se unusquisque compescat.


 Ne commutationes fiant de rebus ecclesiasticis sine consensu regis. Et ut mancipia ecclesiastica nisi ad libertatem commutentur. Ex eodem, cap. 12.

CCCLXIX.  Ut missi nostri omnibus per illorum missaticum denuntient ne commutationes rerum uel mancipiorum ecclesiasticorum quilibet prelatus sine licentia et consensu nostro presumat facere.


Alia.

 Neque mancipia ecclesiastica quisquam nisi ad libertatem commutet; uidelicet ut mancipia que pro ecclesiastico dabuntur, in Ecclesie seruitute permaneant, et ecclesiasticus homo qui  commutatur perpetua libertate perfruatur  . Quod enim semel Domino consecratum est, ad humanos usus iam transferri non potest. Ait enim lex: Si quis mutauerit, et quod mutat, et quod mutatum est, sacrificabitur Domino .


170 Item ex Capitulis ad Carisiacum.

CCCLXX.  Iniustum uidetur et impium ut mancipia que fideles uiri seu femine pro remedio anime sue Deo et sanctis eius consecrarunt, cuiuscunque muneris, pretii, uel commutationis commercio iterum in secularem seruitutem redigantur, cum canonica auctoritas seruos fugitiuos tantummodo distrahi permittat. Et ideo omnes rectores ecclesiarum summopere caueant ne unius eleemosyna alterius peccatum fiat.  Sicut enim indecens est ut ex libero seruus fiat, sic absurdum ut ex ecclesiastica dignitate seruus decidens humane obnoxius sit seruituti.


 De die Dominico. Ex Capit. Caroli.

CCCLXXI.  Statuimus quoque, secundum quod in lege Dominus mandauit, ut opera seruilia diebus Dominicis non agantur, sicut genitor meus in suis synodalibus edictis mandauit  , quod nec uiri ruralia exerceant, nec in uinea colenda, nec in campis arando, uel metendo, uel fenum secando, uel sepem ponendo, uel in syluis stirpando, uel arbores cedere, uel in petris laborare, nec domos struere, nec in horto laborare, nec ad placita conueniant, nec mercatus fiat, nec uenationes exerceantur.


Quid in Dominico die possit uel liceat fieri. Ex eodem.

CCCLXXII.  Tria carraria opera licet fieri in Dominica die, id est hostilia carra, uictualia, 171 uel angaria, et si forte necesse sit, corpus cuiuslibet duci ad sepulcrum.


Item de die Dominico. Ex eodem concilio.

CCCLXXIII.  Femine opera textilia non faciant in die Dominica, non capulent uestitus, non consuant, uel lanam carpant  . Non licet linum battere, aut in publico uestimenta lauare, nec uerueces tondere, ut omnimodis honor et requies die Dominica persoluatur. Sed ad missarum solemnia undique conueniant et laudent Deum pro omnibus bonis que nobis in illa die conferre dignatus  est.


Ut mercatus in die Dominico non sit. Ex concilio. . .

CCCLXXIu.  Omnes dies Dominicos cum omni ueneratione obseruare decreuimus et ab illicito opere abstinere, et ut mercatus in eis minime fiat, nec placitum ubi aliquis ad mortem uel ad penam iudicetur, nec sacramenta 172 iurentur  .


Ex Capitularium lib. I, cap. 139.

CCCLXXu.  Mercatus die Dominico in nullo loco habeatur  .


Ut nullus episcopus uel infra positus die Dominico  causam iudicare presumat. Ex concilio Tarraconensi.

CCCLXXuI.  Ut nullus episcoporum uel presbyterorum  uel clericorum die Dominico propositum cuiuscunque cause negotium audeat uindicare, nisi hoc tantum, ut Deo statuta solemnia peragantur.


De festiuitatibus anni. Ex Capitularium lib. II, cap. 23.

CCCLXXuII.  Festos dies in anno celebrare sancimus, id est, diem Dominicum Pasche cum omni hebdomada, diem Ascensionis Domini, Pentecosten similiter ut in Pascha, apostolorum Petri et Pauli diem unum, Natiuitatem sancti Ioannis Baptiste, Assumptionem sancte Marie, sancti Michelis, sancti Remigii, sancti Martini, sancti Andree, in Natali Domini dies quatuor, Octauam Domini, Epiphaniam  Domini, Purificationem sancte Marie; et illas festiuitates martyrum uel confessorum obseruare decreuimus quorum in unaquaque parechia corpora requiescunt  .


173 De eadem re. Ex concilio Adrisphach.

CCCLXXuIII. Festos dies celebrare sancimus, id est, diem Pasche, similiter feria secunda, tertia, quarta et quinta. Ante missam licentia sit arandi et seminandi, hortum uel uineam excolendi, et sepem circumcludendi. Ab alio uero opere cessare decreuimus. Post missam autem ab opere uacare. Pentecosten similiter ut in Pascha. Sancti Laurentii, Kal. Nouemb. Omnium Sanctorum. Similiter dedicationes ecclesiarum  .


De non flectendo genu in diebus festis. Ex concilio  Niceno.

CCCLXXIX.  Quoniam sunt quidam in die Dominico genu flectentes, et in diebus Pentecosten, ut omnia in diuersis locis consonanter obseruentur, placuit sancto concilio stantes Domino uota persoluere.


Unde supra.

CCCLXXX. Ut presbyteri plebibus annuntient quod in Quadragesima et in ieiunio Quatuor Temporum tantummodo ad missarum solemnia annuntiante diacono genua flectere debeant. In Dominicis e contra diebus uel ceteris festis a uespera usque in uesperam non flectant genua, sed stantes incuruati orent. Nec quisquam uno genu solo tenus  impresso orare presumat, sicut Iudei irridentes Dominum in eius passione fecisse leguntur, sed utraque 174 genua terre figat. Ait enim Apostolus: Flecto genua mea ad Patrem Domini nostri Iesu Christi .


Ut turpia cantica plebibus prohibeantur. Ex concilio Arelatensi.

CCCLXXXI.  Exterminanda omnino est irreligiosa consuetudo, quam uulgus per sanctorum solemnitates agere consueuit, ut populi, qui debent officia diuina attendere saltationibus et turpibus inuigilent canticis, non solum  sibi nocentes, sed et religiosorum officiis perstrepentes. Hoc etenim ut ab omni Hispania depellatur, sacerdotum et iudicum a sancto concilio cure committitur.


Ne super mortuorum cadaueribus carmina diabolica nocturnis horis cantentur. Unde supra.

CCCLXXXII.  Laici qui excubias funeris obseruant, cum timore et tremore et reuerentia hoc faciant. Nullus ibi presumat diabolica carmina cantare, non ioca et saltationes facere, que pagani diabolo docente adinuenerunt  . Quis enim nesciat diabolicum esse, et non solum a religione Christiana alienum, sed etiam humane nature esse contrarium, ibi cantari, letari, inebriari, et cachinnis ora dissolui, et omni  pietate et affectu caritatis postposito, quasi de fraterna morte exsultare, ubi luctus et planctus flebilibus uocibus debuerat resonare pro amissione cari fratris? Patres siquidem ueteris ac Noui Testamenti mortes sanctorum uirorum legimus multis 175 in locis cum fletu deplorasse, in nullo autem loco, quia a seculo recesserant, exsultasse. Nam et Iacob patriarcham fleuit Aegyptus tota diebus septuaginta. Et Ioseph et fratres eius, cum patrem deferrent in terram Chanaan ad sepeliendum, celebrantes exsequias, ad aream Atahe [Atad], que sita est trans Iordanem, planctu magno atque uehementi impleuerunt septem dies . Tantus autem fuit planctus ut locus inde nomen acceperit. Et de beato Stephano legimus quod sepelierunt  eum siue curauerunt uiri timorati, et fecerunt planctum magnum super eum . Et ideo talis inepta letitia et pestifera cantica ex auctoritate Dei penitus interdicenda sunt. Si quis autem cantare desiderat, Kyrie eleison cantet. Sin aliter, omnino taceat. Si autem tacere non uult, statim ab omnibus banniatur, uel adiuretur ut non habeat ibi licentiam amplius consistere, sed recedat, et ad propriam eat mansionem. In crastinum autem taliter cerceatur ut ceteri timeant.


Ut episcopus clericos alterius parochie nullatenus ordinet. Ex concilio Antiocheno.

CCCLXXXIII.  Episcopus non constituat presbyteros aut diaconos alteri subiectos episcopo, nisi forte cum  consilio et uoluntate regionis episcopi. Si quis autem tale aliquid agere tentauerit, irrita sit eius ordinatio, et ipse cerceatur a synodo.


176 Ut nullus alterius clericum ordinet. Ex concilio Niceno.

CCCLXXXIu.  Si quis episcopus clericum ad alium pertinentem audacter inuadere [edit. Helmestad., pertinentem aut diaconum inuadere, male] et in sua Ecclesia ordinare tentauerit non consentiente episcopo a quo discessit, ordinatio huiusmodi irrita comprobetur.


 De eadem re. Ex concilio Africano.

CCCLXXXu.  Item placuit ut quicunque in ecclesia uel semel legerit, ab alia ecclesia ad clericatum non teneatur.


Quod non oportet absolute ordinationes fieri. Ex concilio Chalcedonensi.

CCCLXXXuI.  Nullum absolute ordinari debere presbyterum aut diaconum nec quemlibet in gradu ecclesiastico, nisi specialiter ecclesie ciuitatis aut possessionis, aut martyrii, aut monasterii, cui ordinandus est, pronuntietur. Qui uero absolute ordinantur, decreuit sancta synodus irritam haberi huiusmodi manus impositionem, et nusquam posse ministrare,  ad ordinantis iniuriam.


Item ut nullus absolute ordinetur. Ex Capitularium lib. I, cap. 25.

CCCLXXXuII.  Ut nullus absolute ordinetur et sine pronuntiatione stabilitatis loci ad quem ordinatur.


177 De examinatione ante ordinationem. Ex eodem, cap. 136.

CCCLXXXuIII.  Ut presbyteri non ordinentur priusquam examinentur.


De eadem re. Ex concilio Meldensi, cap. 52.

CCCLXXXIX.  Qui uero ex nostris parechiis aut ad titulum aut absolute ordinari petuntur, nullatenus ordinentur nisi aut in loco certo et religioso, uel etiam in ciuitate, saltem uno  anno immorentur, ut de uita et conuersatione atque doctrina illius certitudo possit agnosci. Et nemo absolute ordinare quemquam presumat, sicut sancti sanxerunt canones  .


Ut ordinati litteras accipiant a suis ordinatoribus. Ex concilio Africano.

CCCXC.  Placuit ut quicunque deinceps ordinantur per prouincias Africanas, litteras accipiant ab ordinatoribus suis manu eorum subscriptas continentes consulem et diem, ut nulla altercatio de posterioribus uel anterioribus oriatur.


Ut nullus alterius seruum ordinare presumat. Ex epistola Leonis pape.

CCCXCI.  Non admittantur  passim ad ordinem sacrum quibus nulla natalium, nulla morum dignitas suffragatur; et qui a dominis suis libertatem consequi minime potuerunt, ad fastigium sacerdotii, tanquam seruilis uilitas 178 hunc honorem capiat, non prouehantur. Et probari Deo posse creditur qui domino suo necdum probare se potuit. Et post pauca. Debet esse immunis ab aliis qui diuine militie fuerit aggregandus; ut castris Dominicis, quibus nomen eius ascribitur, nullis necessitatum uinculis abstrahatur.


 De eadem re. Ex concilio Mogontiacensi, cap. 26.

CCCXCII.  Si seruus, absente aut nesciente domino, episcopo autem sciente, diaconus aut presbyter fuerit ordinatus, ipse in clericatus officio permaneat, episcopus autem eum duplici satisfactione domino persoluat  . Si uero episcopus seruum eum esse nescierit, qui testimonium de illo perbibent, aut eum postulant ordinari, simili recompensatione teneantur obnoxii  .


Ut nullus ministrorum alterius parechie clericum latenter ad ordinationem subintroducat. Ex epistola Innocentii pape.

CCCXCIII.  Ut de aliena Ecclesia clericum ordinare nullus episcopus usurpet, nisi alterius episcopi precibus exoratus fecerit, uel  179 ipse episcopus exoratus concedere uoluerit. Hoc etiam synodus Nicena statuit, ut abiectum ab altero clericum altera Ecclesia non recipiat.


Item de seruis ordinandis. Ex concilio Toletano.

CCCXCIu.  Quicunque libertatem a dominis suis ita percipiunt ut nullam sibimet in eis obsequium patronus retentet, isti, si sine crimine sunt, ad clericatus ordinem libere suscipiantur, quia directa manumissione absoluti noscuntur. Qui uero retento obsequio manumissi sunt, pro eo quod a patronis adhuc seruitute tenentur obnoxii, nullatenus sunt ad ecclesiasticum ordinem promouendi; ne, quando uoluerint eorum domini, fiant ex clericis serui.


 Item ex Capitularibus, tit. 84.

CCCXCu.  Si laici clericos probabilis uite et doctrine episcopis consecrando suisque in Ecclesiis constituendos obtulerint, nulla qualibet occasione eos reiiciant.


De seruorum ordinatione. Ex eodem, cap. 82.

CCCXCuI.  De seruorum ordinatione, qui passim ad gradus ecclesiasticos indiscrete promouentur, placuit omnibus cum sacris canonibus concordare debere; et statutum est ut nullus episcoporum deinceps eos ad sacros ordines promouere presumat, nisi prius a dominis propriis libertatem consecuti  fuerint. Et 180 si quilibet seruus dominum suum fugiens uel latitans, aut adhibitis testibus munere conductis uel corruptis, aut qualibet calliditate uel fraude, ad gradus ecclesiasticos peruenerit, decretum est ut deponatur, et dominus eius eum recipiat. Si uero auus aut pater ab alia patria in aliam migrans, in eadem prouincia filium genuerit, et ipse filius ibidem educatus et ad gradus ecclesiasticos promotus fuerit, et utrum seruus sit ignotum sit [Sirmond., ignoratum fuerit. Codex noster uetus,  ignorauerit], et postea ueniens dominus illius legibus eum acquisierit, sancitum est ut si dominus eius illi libertatem dare uoluerit, in gradu suo permaneat. Si uero eum catena seruitutis a castris Dominicis abstrahere uoluerit, gradum amittat, quia iuxta sacros canones uilis persona manens sacerdotii dignitate fungi non potest.


De peculiare seruorum.

CCCXCuII.  De rebus uero illorum uel peculiare qui a dominis propriis libertate donantur ut ad gradus ecclesiasticos iure promoueantur, statutum est ut in potestate dominorum consistat utrum illis concedere an sibi uindicare uoluerint.


De peculiare ordinatorum.

 CCCXCuIII.  Ceterum si post ordinationem aliquid acquisierit, illud obseruandum est quod canonibus de consecratis nichil habentibus constitutum est.


De seruis ecclesiarum.

CCCXCIX.  De ecclesiarum uero seruis 181 communi sententia est decretum ut archiepiscopi per singulas prouincias constituti nostram auctoritatem, suffraganei autem illorum exemplar illius penes se habeant. Et quandocunque de familia ecclesie utilis aliquis inuentus est ordinandus, in ambone ipsa auctoritas coram populo legatur, et coram sacerdotibus et omni clero ante  cornu altaris, sicut in nostra auctoritate continetur, remota qualibet calliditate, libertatem consequatur, et tunc demum ad gradus ecclesiasticos promoueatur.


De familiis monasteriorum.

CCCC.  Similiter quoque de his agendum est quos laici de familia ecclesiarum ad sacros ordines promouere uoluerint. Sed et de his quos prepositi canonicorum aut monachorum ordinandos expetierint eadem forma seruanda est.


Exemplar libertatis supra notatum.

CCCCI.  Auctoritas ecclesiastica patenter admonet, insuper et maiestas regia canonice religioni assensum  prebet, ut quemcunque ad sacros ordines ex familia propria promouere ecclesia queque delegerit, in presentia sacerdotum, canonicorum, simul et nobilium laicorum, eius cui subiecta est subscriptione sub  libertatis testamento solemniter roboretur. Idcirco ego in Dei nomine episcopus, uel abbas, uel quilibet alius, annuente Christo sancte illius ecclesie rector quemdam ecclesie nostre famulum nomine illum 182 sacris ordinibus oblatum, ad altaris cornu, in nobilium uirorum presentia per hoc auctoritatis testamentum statuo, ita ut ab hodierna die et tempore bene ingenuus atque ab  omni seruitutis uinculo securus permaneat tanquam si ab ingenuis parentibus fuisset procreatus uel natus, eamdemque pergat partem quamcunque uolens canonice elegerit, ita ut deinceps nec nobis neque successoribus nostris ullum debeat noxie conditionis seruitium, sed omnibus diebus uite sue sub certa plenissimaque ingenuitate, sicut alii ciues Romani, per hunc manumissionis atque ingenuitatis titulum bene semper ingenuus atque securus existat. De suo uero peculiare quod habet, uel quod abhinc uel deinceps assequi poterit, faciat inde secundum canonicam auctoritatem libere quidquid uoluerit. Et ut hec ingenuitatis pagina inuiolabilem obtineat firmitatem, manu propria illam roborauimus.


 Exemplar libertatis de proprio seruo.

CCCCII.  Qui debitum sibi nexum atque competens relaxat seruitium, premium in futuro apud Dominum sibi prouenire non dubitat. Quapropter ego in Dei nomine ille pro remedio anime mee uel eterna retributione in ecclesia sancti Petri, uel illius sancti sub presentia episcopi, uel sacerdotum ibi consistentium ac nobilium laicorum, ante cornu altaris istius ecclesie, absoluo seruum meum illum per hanc chartam absolutionis et ingenuitatis ab omni uinculo seruitutis, ita ut ab hac die et deinceps ingenuus sit et ingenuus 183 permaneat tanquam si ab ingenuis parentibus fuisset natus uel procreatus, eamque pergat partem quam maluerit, uel quam ei auctoritas  canonica permittit, et, sicut alii ciues Romani, uitam ducat ingenuam. Nulli autem heredum meorum ac proheredum nec cuicunque alii persone quidquam debeat seruitutis uel libertatis obsequium nisi soli Deo, cui omnia subiecta sunt, uel pro cuius amore ipsum deuotus ad eius seruitium obtuli. Peculiare uero suum quod ei Dominus dederit, et deinceps Deo auxiliante laborare potuerit, concessum in perpetuum habeat, ut inde faciat quidquid illi placuerit secundum ecclesiasticas sanctiones. Si quis uero, quod futurum esse non credo, si ego ipse aut aliquis de heredibus meis uel quelibet opposita persona contra hanc ingenuitatis chartam uenire tentauerit, aut eam quolibet modo infringere uoluerit, primitus iram Dei incurrat, et a liminibus  sancte Dei Ecclesie extraneus efficiatur, et insuper cui litem intulerit sexaginta solidos persoluat, et quod repetit euindicare non ualeat, sed presens ingenuitas mea et aliorum bonorum hominum manibus roborata cum stipulatione subnixa omni tempore maneat inconuulsa.

 Debent autem suprascripte ingenuitatis charta non solum nomen illius qui has fieri rogat, sed etiam nomina sacerdotum et nobilium laicorum, qui ibi adfuerint, in ordine digesta cum signis propria manu impressis continere. Nam sine horum astipulatione  pagina auctoritate testium nudata pro nichilo deputatur. 184 Oportet etiam ut locum, diem, annum, et consulem, et indictionem, in fine uel in margine adnotatam habeat in hunc modum. Actum in illa ciuitate, in domo sancti Petri, Kalendis illis, anno Dominice incarnationis illo, regnante illo rege, et presidente in cathedra supradicte ciuitatis episcopo illo, in monasterio illo, indictione illa, in Dei nomine feliciter. Amen. Ait enim Romana auctoritas : »Quecunque leges sine die et consule fuerint prolate, non ualeant.«


Quod manumissio in Ecclesia debet fieri.

CCCCIII.  Instruendi sunt preterea laici ut sciant quod  nullatenus alio loco manumittere proprios possunt seruos, quos Dominicis castris aggregari decreuerunt, nisi in sacrosancta ecclesia, ordine supra notato. Quomodo enim clerici extra ecclesiam libertatem consequi possunt, qui a lege mundana extranei sunt? Et quibus interdicitur ne ad seculare iudicium procedant, quomodo seculari iudicio a iugo seruitutis absoluuntur? Sed fortasse dicit aliquis: Clericus fieri non permittitur, nisi ante susceptum clericatus officium ingenuitatis dignitate potiatur. Reuera uerum dicit. Et ideo quod infirmari uel uituperari potest, precaueri debet.


Unde supra.

CCCCIu.  Non solum autem qui ad clericatus ordinem  promouendi sunt, in ecclesia manumittendi sunt, uerum etiam hi quos quisque pro remedio anime sue emancipare 185 uult, secundum legem mundanam in ecclesia absolui debent, et eiusdem ecclesie patrocinio commendari. Scriptum quippe est in Pacto Francorum.


De eadem re. Ex Pacto.

CCCCu.  Hec etiam uolumus, ut qualiscunque Francus Ribuarius seruum suum pro remedio anime sue secundum legem Romanam liberum facere uoluerit, ut in ecclesia coram presbyteris, diaconibus, seu cuncto clero et plebe in manu episcopi seruum cum tabulis tradat, et episcopus archidiacono iubeat ut ei tabulas secundum  legem Romanam, qua ecclesie uiuunt [Edit. Helmestad, que in Ecclesia uiget], scribere faciat, et tam ipse quam et omnis procreatio eius liberi permaneant, et sub tuitione ecclesie consistant, et omnem reditum status sui ad ecclesiam persoluant, et non alibi nisi ad ecclesiam ubi relaxati sunt mallum teneant. Et si absque liberis discesserint, nullum alium nisi ecclesiam relinquant heredem.


De eadem re. Ex lege Romana.

CCCCuI.  Imperator Constantinus Augustus Osio episcopo Cordubensi. Qui manumittendi in sacrosancta ecclesia habuerit uoluntatem, tantum est ut sub presentia sacerdotum seruos suos uoluerit absoluere, nouerit eos suscepta libertate ciues esse Romanos. Nam si clerici mancipiis suis dare uoluerint libertatem, etiamsi extra conspectum fecerint sacerdotum, uel sine scriptura uerbis tantum fuerint absoluti, manebit, sicut ciuibus 186 Romanis, integra et plena libertas.


Quod charta libertatis in ambone sit legenda. Ex concilio Triburiensi.

CCCCuII.  Ut nulli de seruili conditione ad sacros ordines promoueantur, nisi prius a dominis propriis libertatem legitimam  consequantur; cuius libertatis charta ante ordinationem in ambone publice legatur; et si nullus contradixerit, rite consecrabitur. Porro si de gradu deciderit, eius sit conditionis cuius fuerat ante gradum  .


De ordinatione. Ex concilio Neocesariensi.

CCCCuIII.  Presbyter ante tricesimum etatis sue annum nullatenus ordinetur, licet ualde sit dignus, sed hoc tempus obseruetur. Nam Dominus noster trigesimo etatis anno baptizatus est.


De diaconibus. Ex concilio Carthaginensi.

CCCCIX.  Item placuit ut ante XXu annos 187 etatis nec diaconi ordinentur nec uirgines consecrentur.


Qui partem digiti sibi abscidit, clericus esse non debet. Ex epistola Felicis pape.

CCCCX.  Qui igitur partem digiti sibi abscidit uolens, hunc ad clerum canones non admittunt. Cui uero casu hoc accidit, et clerici possunt fieri, et si in clero fuerint reperti, non abiici  .


Ne illitterati ordinentur. Ex epistola Gelasii pape.

CCCCXI.  Illitteratos quoque aut aliqua parte corporis imminutos nemo presumat ad clerum prouehere;  quia nec litteris carens sacris esse potest aptus officiis, et uitiosum nichil Deo prorsus offerri legalia precepta sanxerunt. Similiter qui seipsos abscidunt .


Ne criminosi ad clerum assumantur. Ex eadem epistola.

CCCCXII.  Ne criminosi ad clerum admittantur. Ait enim Apostolus: Manum nemini cito imposueris, neque communicaueris peccatis alienis. 


 Ut demonibus similibusque passionibus irretiti ministeria sacra tractare non debeant. Ex eadem epistola.

 CCCCXIII.  Usque adeo sane comperimus illicita queque prorumpere ut demonibus similibusque passionibus irretitos mysteria sacrosancta tractare tribuatur. Et post 188 pauca. Si corpore sauciatum aut debilem nequaquam sancta contingere lex diuina prohibet, quanto magis doni celestis dispensatores non conuenit, quod est deterius, mente perculsos  ?


De filiis concubinarum, ne ad clerum assumantur. Ex concilio Aurelianensi, cap. 10.

CCCCXIu.  De his qui ex concubinis filios habent,  et uxores legitimas habuerunt, et defunctis uxoribus sibi concubinas publice sociauerunt, id obseruandum censuimus, ut sicut eos qui iam clerici per ignorantiam ordinati sunt non remouemus, ita statuimus ne ulterius ordinentur.


De raptoribus uirginum et uiduarum. Ex concilio Meldensi, cap. 61.

CCCCXu.  Raptores uirginum et uiduarum  , qui etiam postea uoluntate parentum eas quasi desponsatas sub dotalitii nomine in coniugium duxerunt, publice penitentie subiungantur, et post publicam penitentiam, ne in peius corruant, iterum conuenientes de cetero eleemosynis et ceteris quibuscunque saluifice conuersationis actionibus inseruire 189 procurent, usquequo ab  opere coniugali ex consensu se ualeant abstinere.


De filiis non legitimis.

CCCCXuI.  Filii uero ex huiuscemodi uituperabili coniunctione ante coniugium minus laudabile procreati, ad ecclesiasticam dignitatem nullo modo prouehantur, nec de tali coniugio generati ecclesiasticis ordinibus applicentur, nisi forte eos aut maxima Ecclesie utilitas aut necessitas postulet, aut euidens meritorum prerogatiua commendet.


De eadem re. Ex Lege Romana.

CCCCXuII.  Si quis incestas aut nefarias nuptias inierit, nec uxorem habet nec filios  . Nam hi qui ex huiuscemodi conceptione nati fuerint, quamuis uideantur nasci, patrem nullatenus  habere censentur, et tanquam si de adulterio concepti fuissent deputantur.


Ecclesiastica dignitas non recipit filios ex illicito concubitu natos.

CCCCXuIII. Eos itaque quos publice leges non admittunt, sed uelut infamie maculis respersos respuunt, et quasi degeneres despiciunt, ecclesiastica  dignitas nullatenus recipit; presertim cum nichil maculosum Deo rite possit offerri uel eius seruitio applicari.


Ut nullus alterius suscipiat clericum. In canonibus apostolorum.

CCCCXIX.  Episcopus apud quem clericos alterius moratos esse constiterit, si 190 contra eos decretam cessationem pro nichilo reputans, tanquam clericos fortasse susceperit, uelut magister inquietudinis communione priuetur.


Ut alienum clericum nemo suscipit. Ex decretis Leonis episcopi.

CCCCXX.  Alienum clericum inuito episcopo ipsius nemo suscipiat, nemo sollicitet, nisi forte ex placito caritatis id inter dantem accipientemque conueniat. Nam grauis iniurie  reus est qui de fratris Ecclesia id quod est utilius aut pretiosius audet uel abiicere [in epistola Leonis, allicere] uel tenere.


De transfugis clericis.

CCCCXXI.  Itaque si intra prouinciam res agitur, transfugam clericum ad Ecclesiam suam metropolitanus redire compellat. Si autem longius recessit, tui precepti auctoritate reuocabitur  .


Unde supra.

CCCCXXII.  Fugitiuum uero clericum, aut monachum deserentem disciplinam, ueluti contemptorem placuit reuocare.


191. De eadem re. Ex dictis Basilii episcopi.

 CCCCXXIII.  Si quis eum qui districtionem ecclesiasticam non ferens fugam meditari agnouerit, si non statim prodiderit, proditionis illius participem se esse non dubitet, et tandiu a conuentu fratrum sequestrandus est quandiu ille ualeat reuocari.


Ut clerici cum epistolis episcopi sui proficiscantur. Ex Canonibus apostolorum.

CCCCXXIu.  Si quis clericus aut laicus ad alteram properat ciuitatem, et suscipitur preter commendatitias epistolas, et qui susceperit et qui susceptus est communione priuetur.


De eadem re. Ex concilio Antiocheno.

 CCCCXXu.  Nullus peregrinorum sine pacificis, id est, commendatitiis suscipiatur epistolis.


De eadem re. Ex concilio Chalcedonensi.

CCCCXXuI.  Peregrinos clericos et lectores in alia ciuitate preter commendatitias litteras  episcopi sui nusquam penitus ministrare debere.


De eadem re. Ex concilio Agathensi.

CCCCXXuII.  Presbyter aut diaconus aut clericus sine antistitis sui litteris ambulans, communionem ei nullus impendat.


192 De eadem re. Ex concilio Chalcedonensi.

CCCCXXuIII.  Omnes pauperes et indigentes ecclesiastico auxilio, cum proficiscuntur, cum probatione epistolii uel ecclesiasticis pacificis tantummodo commendare decreuimus, et non commendatitiis litteris, propterea quod commendatitias litteras honoratioribus tantummodo personis prestari  conueniat.


De eadem re. Ex eodem concilio.

CCCCXXIX.  Clerico sine commendatitiis epistolis episcopi sui licentia non pateat euagandi. In monachis quoque presentis sententie forma seruetur.


De eadem re. Ex canonibus apostolorum.

CCCCXXX.  Nullus episcoporum peregrinorum, presbyterorum, aut diaconorum sine commendatitiis suscipiatur epistolis; et cum scripta detulerint, discutiantur attentius, et ita suscipiantur.


De eadem re. Ex concilio Sardicensi.

CCCCXXXI.  Ianuarius episcopus dixit: Illud quoque statuat sanctitas uestra,  ut nulli episcopo liceat alterius episcopi ciuitatis ministrum sollicitare et in suis parechiis ordinare.


Unde supra.

CCCCXXXII.  Osius episcopus dixit: Et hoc uniuersi constituimus, ut quicunque ex 193 alia parechia uoluerit alienum ministrum sine consensu episcopi ipsius et uoluntate ordinare, non sit rata ordinatio eius.


De eadem re. Ex concilio Laodicensi.

CCCCXXXIII.  Quod non oporteat sacerdotem uel clericum sine litteris proficisci canonicis.


 De eadem re. Ex concilio Meldensi, cap. 50.

CCCCXXXIu.  Ut presbyteri uel quilibet clerici in alterius parechiam sine formata non recipiantur, neque retineantur, nec etiam ministrare sinantur. Criminati autem ab omnibus excludantur et eiiciantur a parechiis in quibus delitescunt, usquequo ad eum reuertantur episcopum a quo aufugisse noscuntur  .


De eadem re. Ex eodem concilio.

CCCCXXXu.  Qui cum senioribus suis de aliis prouinciis ad nostras prouincias ueniunt sine formata, ministrare non permittantur; quam etsi attulerint, et ministrare idonei 194 inuenti fuerint, instruantur quam religiose atque studiose sacrum ministerium peragant [edit. Helmestad., peragere], aut in quibus locis illud agere non debeant.


De eadem re. Ex eodem.

CCCCXXXuI.  Clerici uero, si ab huiusmodi hominibus ad ordinandum offeruntur, instrui debent ut ad episcopos ex quorum parechiis sumpti sunt eos remittant, et aut ibi ordinentur, aut litteras canonicas ab episcopo ex cuius diecesi sunt ferant, sicut canonica docet auctoritas.


 Nicena synodus hunc ordinem inter episcopos in faciendis epistolis conseruandum esse instituit.

CCCCXXXuII.  Greca elementa litterarum numeros etiam exprimere nullus, qui uel tenuiter Greci sermonis notitiam habet, ignorat. Ne igitur in faciendis epistolis canonicis, quas mos Latinus formatas appellat, aliqua fraus falsitatis temere presumeretur, hoc a patribus CCCXuIIII Nicee constitutis saluberrime inuentum est et constitutum, ut formate epistole hanc calculationis siue supputationis habeant rationem, id est, ut assumantur in supputationem prima Greca elementa Patris et Filii, et Spiritus sancti, id est, , , ; que elementa octogenarium quadringentenarium et unum numerum seruant. Petri quoque apostoli prima littera,  id est , qui numerus octoginta significat. Eius qui scribit epistolam prima littera; cui scribitur, secunda; accipientis, tertia; ciuitatis quoque de qua scribitur, quarta; et indictionis, quecunque est illius temporis, 195 numerus assumatur. Atque ita his omnibus litteris Grecis, que, ut diximus, numeros exprimunt, in unum ductis, unam, quecunque collecta fuerit, summam epistola teneat. Addat preterea separatim in epistola etiam nonagenarium et nonum numeros, qui secundum Greca elementa significant . Tres igitur predicte littere, id est, , , , et prima littera ex nomine Petri, id est, , DLX et I efficiunt numeros. enim, que est prima in nomine summi Patris, LXXX numerat. uero, que est prima  in nomine Filii, CCCC numerat. uero, que prima est in nomine Spiritus sancti, unum indicat. Si addas , que in nomine Petri est prima, id est LXXX, DLXI reperies. uero, quod in fine predicte epistole scriptum est, XCIX indicat. enim unum, , XL; , uIII; , L numerant, qui XCIX efficiunt numeros. Et si summam totam simul iungas, DCLX epistola numeros tenet.

Sed propter minus scientes ponenda uidentur elementa ipsa Greca cum numeris propriis.
[Table: 2Kb]

 196 Numerant autem ita: mia, dia, tria, tessera, pente, exa, epta, ogda, nea, deca, icosi, triepta, serenta, nirenta, exenta, ebdominta, ogdominta, enneminta, ecaton, diacos, tetracos, pentacos, exacos, ebdacos, ogdacos, ennacos, etc.  .


Exemplar epistole formate.

CCCCXXXuIII.  In nomine . Patris, et , Filii, et , Spiritus sancti. Rathbodus sancte Treuerensis Ecclesie ac plebis ipsius humilis famulus, Rotberto reuerendo sancte Metensis Ecclesie antistiti, in Christo pastorum principe mansuram cum gaudio prosperitatis ac perpetuitatis gloriam. Decreta sanctorum trecentorum decem et octo Patrum Nicee constitutorum saluberrima seruantes, Deo dignam piamque fraternitatem uestram canonice  aggredimur, et sub nomine formate epistole reuerenter uestram sanctitatem adimus, uobis scilicet intimando quia presenti presbytero nostro nomine Gislemaro has dimissorias dedimus litteras, quem in nostra diecesi ecclesiastice educatum, de ordine clericatus ad presbyteratus proueximus gradum, ut his canonicis munitus apicibus cum nostra licentia ei in uestra parechia sub defensione ac regimine uestro chare dilectionis degere liceat; illumque in sinu sancte matris Ecclesie canonice fouendum ac regendum uobis committimus. Hanc ergo epistolam Grecis litteris hinc inde munire decreuimus, et annulo Ecclesie 197 nostre bullare censuimus. Christus pastorum princeps interuentu beati Petri, cui specialiter ouile Dominicum commissum est, fraternitatem uestram  ad custodiam sui gregis diu nobis conseruet incolumem. Amen. . . . . . . . . . . Summa horum MDXXXIX. Data Treueris Idib. Octob. anno Dominice incarnationis DCCCCuI, indictione nona. . . . . . . . .


Item alia epistola.

CCCCXXXIX.  Reuerentissimo et sanctissimo Rathbodo sancte Treuerensis Ecclesie archiepiscopo Dado Wirdunensis Ecclesie deuotus gregis Christi famulus in Domino uero Rege summe felicitatis beatitudinem.  Cum sancta catholica Ecclesia prompta sit sequi documenta euangelica, que dicunt: Qui recipit prophetam in nomine prophete, mercedem prophete accipiet; et qui recipit iustum, etc.; et Apostolus iubeat hospitalitatem sectari et necessitatibus sanctorum uirorum communicare; tamen qui [leg. propter eos qui caut.]  cauteriatam habent suam conscientiam, dicentes se esse simplices, cum sint astutia diabolica repleti, et pro opere pietatis dicunt se de loco ad locum transire, cum sint sua malitia faciente fugitiui, et dicunt se esse ministerio sacro incertos, cum non sint, statutum est a sanctis patribus neminem clericum alienum et ignotum recipi ad aliquo episcopo, et inthronizari in sua Ecclesia, nisi habeat a proprio episcopo epistolam que in canonibus nominatur formata. Ideo notum facimus paternitati uestre quod presens frater 198 noster harum litterarum portitor, nomine Adruinus, non pro sua nequitia expulsus est a nobis; sed postulantibus fratribus nostris, eo quod ex familia nostra fuit  , dedimus ei libertatem receptam a cornu altaris canonice,  et ordinauimus eum ad gradum presbyterii; cui etiam has dimissorias siue commendatitias litteras fecimus, et eum ad uestram dilectissimam fraternitatem dirigimus, ut in uestra parechia sub uestro sacro regimine et defensione consistere ualeat. Ego, inquam, in nomine , Patris, et , Filii, et , Spiritus sancti, et in unitate sancte Ecclesie, in qua Petro datum est ius ligandi atque soluendi, absoluo Dado humilis episcopus presbyterum Adruinum de ciuitate Wirdunensi, indictione 9, et licentiam do uobis. Rathbode, uenerabilis archiepiscope, inthronizandi eum in quacunque ecclesia uultis uestre parechie. Dilectam paternitatem uestram uirtutum floribus insignitam omnipotens Deus conseruare dignetur. Amen. . . . . . . . . . DCCLXXuIII. Data u.  Id. Maii, anno Dominice incarnationis DCCCCuI, indictione 9.


De ordinatione. Ex epistola Gelasii pape.

CCCCXL.  Ordinationes presbyterorum et diaconorum, que nisi certis temporibus et diebus exerceri non debent, quarti [leg. id est, primi et quarti] mensis ieiunio, septimi, et decimi, sed etiam quadragesimalis initii ac mediana quadragesime die, sabbati ieiunio circa uesperam nouerint celebrandas; nec cuiuslibet utilitatis seu 199 presbyterum seu diaconum his preferre qui ante ipsos fuerint ordinati, aliquis presumat.


Qualiter episcopus debet ordinem facere. Ex concilio Nannetensi.

CCCCXLI.  Episcopus quando ordinationes facere  disponit, omnes qui ad sacrum ministerium accedere uolunt, feria quarta ante ipsam ordinationem euocandi sunt ad ciuitatem una cum archipresbyteris qui eos representare debent. Et tunc episcopus e latere suo dirigere debet sacerdotes et alios prudentes uiros gnaros legis diuine et exercitatos in ecclesiasticis sanctionibus, qui ordinandorum uitam, genus, patriam, etatem, institutionem, locum ubi educati sunt, si sint bene litterati, si in lege Domini instructi, diligenter inuestigent. Ante omnia, si fidem catholicam firmiter teneant et uerbis simplicibus adserere queant. Ipsi autem quibus hoc committitur cauere debent ne aut fauoris gratia aut cuiuscunque muneris cupiditate illecti a uero deuient, ut indignum et minus idoneum ad sacros  gradus suscipiendos episcopi manibus applicent. Quod si fecerint, et ille qui indigne accessit, ab altari remouebitur, et illi qui donum sancti Spiritus uendere conati sunt, coram Deo iam condemnati, ecclesiastica dignitate carebunt. Igitur per tres continuos dies diligenter examinentur. Et sic Sabbato, qui probati inuenti sunt, episcopo represententur.


200 Ex concilio Meldensi.

CCCCXLII.  Hi qui ordinari petuntur nullatenus ordinentur nisi in loco certo et religioso, uel etiam in ciuitate, saltem uno anno immorentur, ut de uita et conuersatione atque doctrina illorum certitudo possit agnosci  .


 Qualiter episcopus ordinandus examinabitur. Ex concilio Carthaginensi.

CCCCXLIII.  Qui episcopus ordinandus est, antea examinetur, si natura prudens est, si docibilis, si moribus temperatus, si uita castus, si sobrius, si semper sui negotii cauens, si humilis, si affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus, et ante omnia, si fidei documenta uerbis simplicibus asserat, id est, Patrem, et Filium, et Spiritum sanctum unum Deum esse  confirmans, totamque Trinitatem deitatem cessentialem et consubstantialem et ceternalem et coomnipotentem predicans, singulam quamque in Trinitate personam plenum Deum et totas tres personas unum Deum, si incarnationem diuinam non in Patre neque in Spiritu sancto factam, sed in Filio tantum credat; ut qui erat in diuinitate Dei Patris Filius, ipse fieret in homine hominis matris filius, Deus uerus ex Patre, homo uerus ex matre, carnem ex matris uisceribus habens et animam humanam rationalem, simul in eo utriusque nature, id est, homo et 201 Deus, una persona, unus Filius, unus Christus, unus Dominus, creaturarum [creator] omnium que sunt et auctor et dominus et rector cum Patre et Spiritu sancto omnium creaturarum, qui passus  est uera carnis passione, mortuus uera corporis sui morte, resurrexit uera carnis sue resurrectione uel resumptione [alibi legitur, et uera anime resumpt.], in qua ueniet iudicare uiuos et mortuos. Querendum etiam ab eo si Noui et ueteris Testamenti, id est, Legis et Prophetarum et Apostolorum, unum eumdemque credat auctorem Deum, si diabolus non per conditionem sed per arbitrium factus sit malus. Querendum etiam ab eo si credat huius quam gestamus et non alterius carnis resurrectionem, si credat iudicium futurum, et recepturos singulos pro his que in hac carne gesserunt uel penas uel premia, si nuptias non improbet, si secunda matrimonia non condemnet, si carnium perceptionem non culpet, si penitentibus reconciliatis communicet, si in baptismo  omnia peccata, id est, tam illud originale contractum, quam illa que uoluntarie admissa sunt, dimittantur, si extra Ecclesiam catholicam nullus saluetur. Cum in his hominibus examinatus, pleniter instructus repertus fuerit, tunc ordinetur  .

202 Qualiter presbyteri uel diaconi ante ordinationem uel post ordinationem examinentur, uel qualiter de suo ministerio discutiantur, in principio istius libelli satis expressum est, ubi scriptum est quid sita presbytero requirendum. Et ideo superfluum uidetur repeti et iterari quod iam constat esse notatum.


 EXPLICIT LIBELLUS PRIMUS.



203 INCIPIT LIBER SECUNDUS.


In superiori libello quid episcopo uel eius ministris cum ecclesiasticis uiris sit agendum et in sua synodo requirendum ex parte notauimus. Nunc quid cum secularibus et laicis sit agendum uel agere oporteat, prout Dominus dederit, percurramus.


 Qualiter episcopus suam parechiam debet circuire. Ex concilio Rothomagensi.

I.  Cum episcopus suam  diecesim circuit, archidiaconus uel archipresbyter eum preire [debet] uno aut duobus diebus per parechias quas uisitaturus est; et plebe conuocata annuntiare  debet proprii pastoris aduentum, et ut omnes ad eius synodum die denominata impretermisse occurrant omnimodis ex auctoritate sanctorum canonum precipere, et minaciter denuntiare quod si quis absque graui necessitate defuerit, procul dubio a communione Christiana sit repellendus. Deinde ascitis secum presbyteris qui illo in loco seruitium debent exhibere 204 episcopo, quidquid de minoribus et leuioribus causis corrigere potest, emendare satagat; ut pontifex ueniens nequaquam in facilioribus negotiis fatigetur, aut ibi immorari amplius necesse sit quam expensa sufficiat. Ait enim Dominus ad Moysen de huiusmodi cooperatoribus: Ut tecum sustentent onus populi, et non tu solus graueris . Et beatus Ioannes Baptista aduentum Domini precurrit predicando  dicens: Penitentiam agite, etc. . Et idem: Parate uiam Domino . Siquidem episcopus uicem Christi agere uidetur. Et ideo cum gaudio, timore et summa reuerentia a plebibus sibi subiectis suscipiendus est, ut illis cum laude dicatur quod Apostolus discipulis dicit. Testimonium, inquit, uobis perhibeo quod ita suscepistis me sicut angelum Dei, sicut Dominum Iesum 


De iuratoribus synodi. Unde supra.

II.  Episcopus in synodo residens, post congruam allocutionem, septem ex plebe ipsius parechie uel eo amplius aut minus, prout uiderit expedire, maturiores, honestiores, atque ueraciores uiros in medio debet euocare; et allatis  sanctorum pignoribus unumquemque illorum tali sacramento constringat.


Sacramentum synodale.

III.  Amodo inantea quidquid nosti, uel audisti, aut postmodum inquisiturus es, quod contra Dei uoluntatem et rectam Christianitatem in ista parechia factum est, aut in futurum erit, si in diebus tuis euenerit, tantum 205 ut ad tuam cognitionem quocunque modo perueniat, si scis aut tibi indicatum fuerit synodalem causam esse et ad ministerium episcopi pertinere, quod nec propter amorem, nec propter timorem, nec propter premium, nec propter parentelam ullatenus celare debeas episcopo de Treueris aut eius misso, cui hoc  inquirere iusserit, quandocunque te ex hoc interrogauerit. Sic te Deus adiuuet et iste sanctorum reliquie.


Reliqui ita iurent.

 Istud sacramentum quod iste iurauit de synodali causa, quod tu illud obseruabis, in quantum sapis aut audisti, aut ab hac die inantea inquisiturus es. Sic te Deus adiuuet.


Allocutio episcopi.

Iu.  uidete, fratres, ut Domino reddatis iuramenta uestra. Non enim homini iurastis, sed Deo creatori uestro. Nos autem, qui eius ministri sumus, non terrenam substantiam uestram concupiscimus, sed salutem animarum uestrarum  requirimus. Cauete ne aliquid abscondatis, et ex alterius peccato uestra fiat damnatio.


Post hec ita per ordinem interroget.

u.  1. Est in hac parechia homicida, qui hominem aut spontanea uoluntate, aut cupiditatis aut rapacitatis causa, aut casu, aut nolens, et coactus, aut pro uindicta parentum, quod faidam dicimus, aut in bello, aut iussu domini, aut proprium seruum occiderit?

206 2. Est aliquis parricida, aut fratricida, qui patrem, matrem, fratrem, sororem, auunculum, aut aliquem parentem interfecerit?

3. Est aliquis qui presbyterum aut diaconum aut aliquem clericorum occiderit uel aliquo membro detruncauerit?

 4. Est aliquis uel aliqua qui infantem proprium oppresserit uel uestimentorum pondere suffocauerit? Et si hoc factum est ante baptismum aut post baptismum. Aut si infans infirmatus per negligentiam parentis absque baptismo obierit.

5. Est aliquis uel aliqua qui alterius partum excusserit? uel si ipsa femina propria uoluntate suum partum excusserit, et abortiuum fecerit?

6. Est aliqua femina que in fornicatione concipiens, timens ne manifestaretur, infantem proprium aut in aquam proiecerit aut in terra occultauerit, quod morth dicunt.

7. Est aliquis qui uxorem suam absque lege aut certa probatione interfecerit?

8. Est aliqua femina que uirum suum uel aliquem  hominem per herbas uenenatas uel mortiferas potiones interfecerit, uel alium hoc facere docuerit?

9. Est aliquis uel aliqua qui hoc fecerit uel alium facere docuerit ut uir non possit generare aut femina concipere?

10. Est aliquis qui proprium seruum extra iudicem occiderit, et aliqua femina que ancillam propriam necauerit furore zeli inflammata?

207 11. Est aliquis qui diabolo impellente semetipsum occiderit?

12. Si in bello aliquis homines uulnerauit, et nescit si de illo uulnere aliquis perierit, et si alicui imputatur quod hominem occiderit, et ipse hoc denegat.

13. Si aliquis est in consilio ut homo interficiatur  et non est in facto, et tamen per eius consilium et exhortationem interfectus est.

14. Est aliquis qui truncationes manuum, pedum, lingue, et testiculorum fecerit, et oculos alterius eruerit?


Deinde interrogandum de adulteriis et fornicationibus.

15. Si quis coniugatus cum alterius uxore adulteratus fuerit. Si qua uxor cum alterius uiro.

16. Si quis uxorem habens; concubinam simul habuerit ancillam propriam aut aliam feminam.

17. Si quis uxorem legitimam dimiserit, et aliam in coniugium acceperit.

18. Si qua mulier uirum proprium dimiserit, et alteri se coniunxerit.

 19. Si interueniente repudio ab inuicem separantur et sic manent.

20. Si quis absque consensu uxoris, derelicto legitimo coniugio, in monasterium intrat.

21. Si aliquis suam coniugem, quamuis culpabilem, sine episcopi iudicio relinquit.

22. Si qua mulier conscio uiro suo fornicata fuerit.

23. Si quis uxore carens, cum alterius coniuge 208 fornicatus fuerit; aut si qua mulier non habens uirum, cum alterius marito.

24. Si quis non habens uxorem, cum femina que uirum non habet fornicatus fuerit.

25. Si laica uirgo mechata fuerit cum adolescente.

 26. Si quis desponsatam puellam non duxerit, et fidem sponsaliorum fregerit.

27. Si quis alterius sponsam rapuerit et sibi sociauerit.

28. Si quis quamcunque feminam, uirginem, aut uiduam, per raptum traxerit, et sociauerit sibi matrimonio. Et si aliqui sunt qui in hoc consentientes et adiuuantes fuerunt.

29. Si quis cum Iudea, uel si Iudeus uel si paganus cum aliqua Christiana, mechatus fuerit.

30. Si quis sanctimonialem uel uiduam Deo sacratam rapuerit et in coniugium sumpserit, uel ipsis consentientibus cum eis fornicatus fuerit.

31. Si quis uiuente marito coniugem illius adulterasse accusatur, et eo in proximo defuncto eamdem  sumpsisse dignoscitur.

32. Si aliqua mulier dicit quod uir eius non possit cum ea coire, et ob hanc causam discidium querit, et alium uirum uult accipere.

33. Si quis cum matre spiritali mechatus fuerit, uel eam in matrimonium accepit, similiterque cum filiola quam ex sacro fonte suscepit aut ante episcopum tenuit.

34. Si quis propinquam et consanguineam suam in matrimonium accepit, aut cum ea fornicatus est.

209 35. Si aliquis irrationabiliter, id est contra naturam, cum masculis et mutis misceatur animalibus.

36. Si qua mulier lenocinium fecerit.

 37. Si aliquis in sua domo consentit cum propriis ancillis uel geneciariis suis adulterium perpetrare.


De furto et sacrilegio.

38. Interrogandum si aliquis fur aut sacrilegus sit, qui ecclesias Dei infregerit, uel aliquid de ecclesia furatus sit, aut publice rapuerit, aut latenter subripuerit, aut aliquis rapax et raptor et depredator ecclesie Dei est. Quamuis enim hec secundum legem humanam emendari debeant atque exsolui, tamen penitentia ad episcopum pertinet.


De periurio.

39. Interrogandum si aliquis periurus sit, aut si sciens et pro cupiditate terrena periurauerit; et si  nesciens aut coactus iussu senioris, aut pro membris et uita redimenda: aut si quis scienter non solum periurauerit, sed etiam alios in periurium induxerit.


De falso testimonio.

40. Interrogandum si aliquis scienter contra aliquem falsum testimonium protulerit, quia hoc capitale crimen est, et quale damnum aliquis per hanc testificationem habuerit.

41. Interrogandum si aliquis hominem liberum, aut seruum alterius, aut peregrinum 210 et aduentitium furatus fuerit, aut eum blandiendo seduxerit et uendiderit, et extra patriam in captiuitatem miserit, aut si aliquis Iudeo uel pagano Christianum mancipium uendiderit, aut si ipsi Iudei Christiana mancipia  uendant.


De incantatoribus et sortilegis.

42. Interrogandum si aliquis magus, hariolus, aut incantator, diuinus, aut sortilegus sit.

43.  Si aliquis uota ad arbores uel ad fontes uel ad lapides quosdam quasi ad altaria faciat, aut ibi candelam seu quodlibet munus deferat, uelut ibi quoddam numen sit quod bonum aut malum possit inferre.

44.  Perscrutandum si aliquis subulcus uel bubulcus siue uenator uel ceteri huiusmodi dicat diabolica carmina super panem aut herbas et super quedam nefaria ligamenta, et hec aut in arbore abscondat, aut in biuio aut in triuio proiiciat, ut sua animalia liberet  a peste et clade, et alterius perdat: que omnia idololatriam esse nulli fideli dubium est, et ideo summopere sunt exterminanda.

45.  Perquirendum si aliqua femina sit que per quedam maleficia et incantationes mentes hominum se immutare posse dicat, id est, ut de odio in amorem, aut de amore in odium conuertat, aut bona hominum aut damnet aut subripiat. Et si aliqua est que se dicat cum demonum turba in similitudine mulierum transformata certis noctibus equitare super quasdam bestias et in earum consortio annumeratam 211 esse, hec talis omnimodis ex parechia eiiciatur.


De morticinis et sanguine.

 46.  Interrogandum si aliquis sanguinem, morticinum, aut dilaceratum a bestia comedat.

47. Si aliquis per odium ad pacem non reuertitur, aut iurauit, quod Deo contrarium est, ut fratri nunquam reconcilietur, quod est peccatum usque ad mortem.

48. Si aliquis bibit de liquore in quo mustela uel mus siue aliquod immundum animal necatum est.

49. Si aliquis ieiunium quadragesimale non obseruat, uel Quatuor Temporum, siue Letaniam maiorem uel Rogationum, siue indictum ab episcopo ieiunium pro quacunque plaga.

50.  Si aliquis est qui  bibit aut manducat aut portat super se quod existimat Dei iudicium peruertere posse.

51.  Si aliquis in Kalendis Ianuarii aliquid fecit quod a paganis inuentum est, et dies obseruat, et lunam, et menses, et horum effectiua potentia aliquid sperat in melius aut in deterius uerti.

52. Si aliquis quodcunque opus inchoans, aliud ibi aliquid dicit, aut quacunque magica arte aliud facit, nisi, ut Apostolus docet, omnia in nomine Domini facienda. Neque enim demones in nostro adiutorio debemus inuocare, sed Deum. In collectione similiter herbarum medicinalium Symbolum et orationem 212 Dominicam dicere oportet, et nichil aliud.

 53. Querendum etiam si mulieres in lanificiis suis uel in ordiendis [edit. Helmestad., ordinandis] telis aliquid dicant aut obseruent nisi, ut supra dictum est, omnia in nomine Domini.

54. Si quis oblationes, id est eleemosynam parentum defunctorum, iniuste retinet.

55. Si aliquis super mortuum nocturnis horis carmina diabolica cantat, et bibit, et manducat, et quasi de eius morte gratulatur, et si alibi mortui in uigiliis nocturnis nisi in Ecclesia custodiuntur.

56. Si aliquis Christianus est qui non communicet uel tribus temporibus in anno, id est, Pascha, Pentecosten, et Natale Domini, nisi pro mortiferis criminibus episcopi uel sacerdotum iudicio a communione fuerit remotus.

 57. Est aliquis qui in die Dominico uel in precipuis festiuitatibus quidquam operis faciat; et si ad matutinas et ad missam et ad uesperas his diebus impretermisse omnes occurant.

58. Si aliquis excommunicatus pro nichilo duxerit excommunicationem, et si aliquis cum excommunicato communicauerit.

59. Si aliquis modum penitentie sibi iniunctum non custodierit.

60. Si aliquis patrem aut matrem inhonorat, aut percutit, aut maledicit.

61. Si aliquis uomitum post acceptam eucaristiam per ebrietatem fecerit.

62. Si aliquis est qui suam decimam Deo et sanctis eius retrahat.

 63. Si aliquis est tam peruersus et a Deo 213 alienus ut saltim Dominica die ad ecclesiam non ueniat.

64. Si porcarii et alii pastores Dominica die ad ecclesiam ueniant et missas audiant. Similiter in aliis festis diebus  .

65. Si aliquis ad confessionem non ueniat uel una uice in anno, id est, in capite Quadragesime, et penitentiam pro peccatis suis suscipiat.

 66. Si quis est qui assiduam ebrietatem sectatur. Neque enim ebriosi regnum Dei possidebunt.

67. Si aliquis est qui contempto suo presbytero in aliam parechiam uenit ad ecclesiam, et ibi communicat et suam decimam dat.

68. Inquirendum de mendicis qui per patrias discurrunt, et si unusquisque pauperem de familia sua pascat.

69.  Si in unaquaque parechia decani sunt per uillas constituti, uiri ueraces, et Deum timentes, qui ceteros admoneant ut ad ecclesiam pergant ad matutinas, missam, et uesperas, et nichil operis in diebus festis faciant: et si horum quisquam transgressus fuerit, statim presbytero annuntient; similiter et de 214  luxuria et omni opere prauo.

70. Si aliquis est qui bannum episcopi aut presbyteri sui et excommunicationem paruipendens, pro nichilo ducat.

71. Si parechiani presbytero suo debitum honorem impendant, aut si aliquis est qui eum uerbo uel facto inhonorat et eius monita spernit.

72. Si aliquis est qui peregrino aut uiatori hospitium contradicit.

73. Inquirendum quas festiuitates colant.

74. Si patrini filiolis suis symbolum et orationem Dominicam insinuant aut insinuari faciunt.

75. Si quatuor aut quinque uel plures unum interfecerint hominem.

76. Si aliquis est qui contradicit episcopo aut eius  ministris, ne coloni aut serui propter commissa crimina uirgis nudi cedantur.

77. Inquirendum si aliquis peregrinum, qui de sua patria propter paganorum infestationem uel persecutionem fugit, hac de causa quia in domo eius mansit, et diebus aut annis loco mercenarii illi seruiuit, pro proprio seruo illum uelit habere, et uendere aut dare alicui presumat.

78. Si aliquis est qui iniusta mensura suam annonam aut uinum uendat, cum Dominus dicat: Aequus tibi sit modius et sextarius equus.

79. Denuntiandum etiam quam magnum piaculum sit usuras exigere et de alieno fenore uelle ditescere, et quod sacri canones tales ab Ecclesia eiici  precipiant.

215 80. Si aliquis propter cupiditatem iudeum aut paganum interfecerit.

81. Si aliquis insaniens aliquem hominem occiderit.

82. Si quis arborem inciderit, et dum operi necessario insistit, aliquis subtus arborem deueniens improuise opprimitur.

83. Si quis coniurationes et conspirationes sectatur.

 84. Si quis ecclesiam aut clericum fatigare presumit.

85. Inquirendum de refugis et perfidis laicis.

86. Percunctandum de confratriis et fraternitatum societatibus qualiter in parechia agantur.

87. Si cantica turpia et risum mouentia aliquis circa ecclesiam cantare presumit.

88. Si aliquis in ecclesiam intrans, fabulis uacare consueuit, et non diligenter auscultat diuina eloquia, et si antequam missa finiatur, de ecclesia exit.

89. Si oblationem, id est panem et uinum, uiri et femine ad missas offerunt; et si non uiri, coniuges pro illis offerant, pro se suisque omnibus, ut in canone continetur.

Capitula hec que per ordinem adnotauimus, canonicis  oportet roborari decretis.


De penitentia homicidarum. Ex concilio Triburiensi.

uI. Ut penitentia super homicidiis non diuerso more, ut prius, sed in episcopiis singulis uno more agatur.


216 Unde supra.

 Si quis spontanea uoluntate, diabolo suadente, homicidium perpetrauerit, iuxta canonum sanctiones et iudicium episcoporum talem penitentiam accipere debet.

In primis ut licentiam non habeat ecclesiam intrandi illos proximos quadraginta dies, nudis pedibus incedat, et nullo uehiculo utatur; in laneis uestibus sit absque femoralibus; arma non ferat, et nichil sumat his quadraginta diebus nisi tantum panem  et salem, et puram bibat aquam, et nullam communionem cum ceteris Christianis neque cum alio penitente habeat in cibo et potu antequam quadraginta dies adimpleantur; et ex cibo quem sumit nullus alius manducet. Considerata uero persone qualitate uel infirmitate, de pomis uel oleribus seu leguminibus, prout uisum fuerit, aliquid pro misericordia indulgeatur, maxime si quis coactus et non sponte homicidium fecerit. Et ei omnimodis ex canonica auctoritate interdicatur ut in his diebus cum nulla femina misceatur, nec ad propriam uxorem accedat, nec cum aliquo homine dormiat; iuxta ecclesiam sit, ante cuius ianuas peccata sua defleat diebus et noctibus; et non de loco ad locum pergat sed in uno loco his  quadraginta diebus sit. Et si forte habuerit insidiatores uite sue, interim differatur ei penitentia donec ab episcopo pax ei ab inimicis reddatur. Et si infirmitate detentus fuerit, ita ut non possit digne penitere, differatur penitentia donec sanitati restituatur. Si autem longa 217 egritudine detentus fuerit, ad sententiam episcopi pertinebit quomodo reum et infirmum sanare disponat. Completis quadraginta diebus, aqua lotus, uestimenta et calciamenta, que a se abiecerat, rursus sumat, et capillum incidat.


Quid in primo anno obseruare debeat.

uII. . In primo anno post quadraginta dies totum illum annum a uino, medone,  et mellita ceruisia, a carne et caseo et pinguibus piscibus abstineat, nisi festis diebus qui in illo episcopio a cuncto populo celebrantur, et nisi forte in magno itinere, uel in hoste, uel diu ad dominicam curtem uel infirmitate detentus sit. Tunc liceat uno denario, uel pretio unius denarii, aut tres pauperes pascendo, tertiam feriam, quintam feriam, et Sabbatum redimere, ita duntaxat ut una re de tribus utatur. Postquam domum uenerit, aut sanitati fuerit restitutus, nullam licentiam habeat redimendi.


Quid in aliis duobus annis obseruare debet

uIII.  Completo anni circulo ecclesiam ingrediatur, et pacis osculum concedatur. In secundo et tertio anno similiter ieiunet; nisi quod tertiam feriam, quintam, et Sabbatum  potestatem habeat redimendi, ubicunque est. Cetera diligenter omnia obseruet ut in primo anno.


218 Quid in reliquis quatuor annis obseruare debet.

IX.  Quatuor anni deinde restant, per quos singulos ieiunet tres quadragesimas. Unam ante Pascha cum ceteris Christianis, abstinendo a uino, medone, mellita ceruisia, caseo, et a piscibus pinguibus. Alteram ante Natiuitatem sancti Ioannis. Si aliquid remanet de quadraginta diebus, post missam sancti Ioannis impleat. Tertiam ante Natale Domini ieiunet, ut supra dictum est. Et in quatuor supradictis annis, tertia, quinta feria, et Sabbato utatur quidquid uult, et secundam et quartam feriam omnimodis obseruet, et nequaquam  redimat. His expletis, sacram communionem accipiat.


De eo qui uoluntarie homicidium fecit. Ex concilio Ancyrano.

X.  Qui uoluntarie homicidium fecerint, penitentie quidem iugiter se submittant, perfectionem uero circa uite exitum consequantur.


De eadem re. Ex concilio Rhemensi.

XI.  Si quis homicidium sponte commiserit, et non uiolenti resistens, sed uim faciens, innocentem et simpliciter gradientem interfecerit, cum isto penitus non communicandum, sic tamen ut si penitentiam egerit, in exitu ei communionis uiaticum  non negetur.


219 De eadem re. Ex concilio Agathensi.

XII.  Itaque censuimus homicidas et falsos testes a communione ecclesiastica submouendos, nisi penitentie satisfactione crimina admissa diluerint.


De eadem re. Ex concilio Nannetensi.

XIII.  Si quis uoluntarie et per insidias hominem interfecerit, iugi se penitentie submittat. Et si hoc publice actum constat, si laicus est a communione orationum quinquennio remoueatur; post quinquennium in orationum communione recipiatur  ;  non autem simul offerat, non corpus Domini contingat in quo perdurans quatuordecim annis, tunc ad plenam communionem cum oblationibus recipiatur.


De eadem re. Ex eodem.

XIu.  In Exodo Dominus dicit de homicidis: Si quis de industria et per insidias hominem occiderit, ab altari meo euelles eum, ut moriatur .


De homicidiis non sponte commissis. Ex concilio Ancyrano.

Xu.  De homicidiis non sponte commissis prior quidem definitio post septennem penitentiam perfectionem consequi precepit, secunda uero quinquennii tempus explere.


 220 De eadem re. Ex epistola Rabani ad Heribaldum episcopum.

XuI.  Nam de his legimus qui hominem non sponte interfecerunt, Deum per legislatorem urbes refugii deputasse, ad quas confugientes saluarentur ab ultore sanguinis proximi sui et non morerentur. Unde in Deuteronomio scriptum est: Hec erit lex homicide cuius uita seruanda est. Qui percusserit proximum suum nesciens, et heri et nudiustertius nullum contra eum odium habuisse comprobatur, sed abisse simpliciter cum eo in siluam ad ligna cedenda, et in succisione lignorum securis fugerit de manu, aut ferrum delapsum de manubrio amicum eius percusserit et occiderit, hic ad unam urbium supradictarum  confugiat et uiuat. 


De eadem re. Ex concilio Wormatiensi, cap. 5.

XuII.  Sepe contingit ut dum quis operi necessario insistens arborem incidat, aliquis subtus ipsam ueniens deprimatur  et idcirco, si uoluntate uel negligentia incidentis arborem factum est, ut homicida penitentie debet omnino submitti. Quod si non uoto, sed incuria eius, non denique  [hec eum] sententia contingit; sed dum ille operi necessario fortassis incumberet, iste insperatus occurrit sub arbore, et sub ipsa oppressus est, incisor arboris non tenetur pro homicida.


221 De eadem re. Ex concilio Triburiensi, cap. 17.

XuIII.  Si duo fratres in silua arbores succiderint, et appropinquante casu unius arboris frater fratri Caue dixerit, et ille fugiens in pressuram arboris inciderit et mortuus fuerit, uiuens frater innocens de sanguine germani diiudicetur.


De eadem re. Ex eodem.

XIX.  Mater si iuxta focum infantem posuerit, et alius homo aquam in caldariam miserit, et ebullita aqua infans superfusus mortuus fuerit, pro negligentia mater peniteat, et ille homo securus sit.


 De eadem re. Ex eodem, cap. 20.

XX.  De homicidiis non sponte commissis, quali penitentie iugo submittantur hi qui fecerint ea, in episcopi sententia maneat.


De eadem re. Ex eodem.

XXI.  Si quis filium suum non sponte occiderit, iuxta homicidia non sponte commissa peniteat.


De eadem re. Ex concilio Nannetensi.

XXII.  Si quis casu, non uolens homicidium perpetrauerit, quadraginta diebus in pane et aqua peniteat. Quibus peractis, biennio ab oratione fidelium segregetur, non communione orationis offerat, non tamen communicet. 222 Post quinquennium  ad plenam communionem recipiatur. Abstinentia ciborum in arbitrio sacerdotis maneat.


Qui per faidam hominem occiderit. Ex Penitentiali, cap. 14.

XXIII.  Qui pro uindicta fratris aut aliorum parentum occiderit hominem, annum unum peniteat, et sequentibus duobus tres quadragesimas obseruet et legitimas ferias, id est secundam, quartam, et sextam feriam.


De eadem re. Ex eodem.

XXIu. Qui per iram et rixam et ebrietatem subito hominem occiderit, quatuor annos peniteat.


De eadem re. Ex eodem.

XXu. Si quis liber, iubente domino suo, seruum  occiderit, quadraginta dies peniteat. Et si quis liber, iubente domino suo, hominem innocentem occiderit, annum unum peniteat, et in duobus aliis annis tres quadragesimas obseruet et legitimas ferias.


De his qui seruos suos necant extra iudicem. Ex concilio Agathensi, cap. 35.

XXuI.  Si quis seruum proprium sine conscientia iudicis occiderit, excommunicatione biennii reatum sanguinis emundabit.


De parricidis et fratricidis. Ex concilio Moguntiacensi.

XXuII.  Statuimus ut parricide et fratricide 223 per unius anni circulum ante fores basilice orantes  Domini clementiam perseuerent. Completo anni circulo, introducantur in ecclesiam; tamen inter audientes, usque dum unius anni spatium finiatur, stent. His ita peractis, si penitentie fructus in eis conspicitur, corporis et sanguinis Domini participes fiant, ut non obdurentur desperatione. Carnem non manducent omnibus diebus uite illorum. Ieiunent autem usque ad nonam diei horam quotidie, exceptis festis diebus atque Dominicis. Abstineant autem a uino, medone, atque mellita ceruisia tres dies per hebdomadam. Arma portare non audeant, nisi contra paganos; et ubicunque ire maluerint, nullo uehiculo  deducantur, sed pedibus propriis pergant. Tempus autem huius penitentie in episcoporum ponimus arbitrio, ut secundum conuersationem illorum aut extendere uel minuere ualeant. Ab uxoribus, si habuerint, non separentur. Si autem non habuerint, et se continere non ualuerint, legitimas accipiant in coniugio feminas, ne in fornicationis uoraginem incidere uideantur. Si autem antequam duorum predictorum annorum finiantur curricula, finis uite illorum peruenerit, uiaticum illis non negetur. 


224 Item de parricidis. Ex alio concilio Moguntiacensi, cap. 20.

XXuIII.  Parricidium quam sit detestabile crimen,  iudicio facto inter Cain et Abel fratrem suum Dominus ostendit. Sed quia modernis temporibus parricide profugi discurrunt per diuersa loca, et uariis uitiis et gule illecebris deseruiunt, melius nobis uidetur ut in uno loco manentes penitentia districta semetipsos castigent, si forte Domini bonitate indulgentiam facinoris sui percipere mereantur.


Quod parricidis arma et coniugium interdicatur.

XXIX.  Non enim eis licebit ultra militie cingulum sumere et coniugiis copulari, quia sacri canones hoc eis non consentiunt.


225 De eo qui hominem publicam penitentiam agentem interficit. Ex Capitularium lib. III cap. 17.

XXX.  Qui hominem publicam  penitentiam agentem interfecerit, bannum nostrum in triplo componat, et wirgildum proximis eius persoluat. 


De eo qui hominem in ecclesia interficit.

XXXI.  Si quis aut ex leui causa aut sine causa homines in ecclesia interfecerit, de uita componat. Si uero rixati foris fuerint, et unus alterum in ecclesiam fugerit, et ibi se defendendo eum interfecerit, et si huius facti testes non habuerit, cum duodecim testibus iuret legitimis se defendendo eum interfecisse, et post hec solidos sexcentos ad partem ecclesie, quam illo homicidio polluerat, et insuper bannum nostrum soluere cogatur. Is uero qui interfectus est, absque  compositione iaceat; ac deinde interfector secundum iudicium canonicum congruam facinori quod admisit penitentiam accipiat.  Si proprius  seruus hoc commiserit, iudicio aque feruentis examinetur utrum hoc sponte an se defendendo fecisset; et si manus eius exusta fuerit, dominus eius, iuxta quod wirgildum illius est, ad ecclesiam persoluat; aut, si uoluerit, eum eidem ecclesie tradat. De ecclesiastico et fiscalino et beneficiario uolumus ut pro uno uice wirigildum pro eo componatur, altera uice seruus ad supplicium tradatur. Hereditas tamen liberi 226 hominis, qui propter tale facinus ad mortem fuerit iudicatus, ad legitimos heredes illius perueniat. Si in atrio ecclesie, cuius porta reliquiis sanctorum consecrata est, huiuscemodi homicidium perpetratum fuerit, similiter componatur et emendetur. Si uero non est consecrata, eodem modo componatur sicut componi debet quod  in immunitate uiolata committitur.


De iniuriis sacerdotum uel clericorum ex eodem, cap. 14.

XXXII.  Sanguinis effusio in ecclesia facta cum fuste, si presbyter fuerit, triplo componatur, duas partes eidem presbytero tertia pro fredo ad ecclesiam, et insuper bannus noster. Similiter de diacono iuxta compositionem eius in triplo cum banno nostro componatur. De subdiacono et de uniuscuiuscunque ordinis clerico secundum suam compositionem in triplo persoluatur, et insuper bannus noster.


227 De ictu.

XXXIII.  Similiter et de ictu sine sanguinis effusione de uniuscuiuscunque ordinis clerico in triplo componatur, insuper et banus noster. Et qui non habet unde ad ecclesiam persoluat, tradat se in seruitium eidem ecclesie usque dum totum debitum persoluat.


Si quis clericum exspoliauerit. Ex concilio Triburiensi.

XXXIu.  Ut si qua in ipsos clericos uel in ecclesias perpetrata fuerint, id est, si quis clericum exspoliauerit aut uulnerauerit, uel aliquam iniuriam fecerit, decimas ecclesie tulerit uel retinuerit, si non prius per secularem potentiam digne uindicatum fuerit, episcopus ad suam synodum illos malefactores uocet et digne emendet. Si contempserint uenire, excommunicentur.


 Si quis clericum uerberauerit. Ex eodem.

XXXu. Si quis clericum uerberauerit uel debilitauerit aut in aliquo leserit, et canonice peniteat et ad  legem emendet, iuxta quod in Capitulari scriptum est.


De eadem re. Ex concilio Toletano.

XXXuI.  Si quis de potentibus clericum aut religiosum exspoliauerit, et episcopus mandauerit eum ad se uenire ut audiatur, et contempserit, in inuicem mox scripta percurrant per omnes prouincie episcopos, quoscunque 228 adire potuerint, ut excommunicatus habeatur donec audiatur et reddat aliena.


De pugna et homicidio in atrio ecclesie. Ex concilio Triburiensi.

XXXuII.  Si quis in atrio ecclesie pugnam committit aut homicidium, quidquid pro immunitate uiolata emendandum est, altario soluatur cuiuscunque  fuerit ecclesia.


De pugna in ecclesia. Ex eodem.

XXXuIII. Si quis in ecclesia clericum fuste aut gladio percusserit, ut sanguis exeat, uel de ictu sine effusione sanguinis, iuxta quod in Capitulari scriptum est componatur, id est, in triplo secundum suam compositionem.  .


Quod laici de substantia morientium presbyterorum suorum nullam portionem accipiant. Ex eodem, cap. 2.

XXXIX.  Perlatum est quoque ad sanctam synodum quod quidam laici improbe agant contra presbyteros suos, ita ut de morientium presbyterorum substantia partes sibi uindicent sicuti de propriis seruis. Interdicimus itaque ne hoc ulterius fiat; sed sicuti liberi facti sunt ad suscipiendum gradum et  agendum diuinum officium, ita ab eis nichil exigatur preter Dei officium. De peculiari uero sacerdotum nichil sibi usurpent; sed de duabus partibus faciant presbyteri quod eis uisum fuerit, tertiam, secundum canonum iussa, quibus seruiunt relinquant ecclesiis.


229 De compositione presbyteri, si occisus fuerit. Ex eodem.

XL.  Presbyter uulneratus aut cesus, si mortem euaserit, tota compositio cedat presbytero. Si uero mortuus fuerit, compositio in tres diuidatur portiones; id est, altari cui presbyter deseruiebat pars una, altera episcopo, tertia parentibus presbyteri soluatur.


De eadem re. Ex Capitularium libro II, cap. 49.

XLI.  Presbyteri interfecti compositio episcopo ad cuius parechiam pertinent soluantur secundum capitulare gloriosi Caroli genitoris nostri, ita uidelicet ut medietatem wirgildi eius episcopus utilitatibus ecclesie cui prefuit tribuat, et alteram medietatem in eleemosyna eius iuste dispertiat: quia nullus nobis eius heres proximior uidetur quam ille qui ipsum Domino sociauit. 


De eo qui sacerdotem occiderit. Ex concilio Wormatiensi.

XLII.  Qui sacerdotem uoluntarie occiderit, carnem non comedat et uinum non bibat cunctis diebus uite sue; ieiunet usque ad uesperam, exceptis diebus festis atque Dominicis; arma non sumat, equum non ascendat, ecclesiam per quinquennium non ingrediatur  , sed ante fores ecclesie stet; post quinquennium ecclesiam ingrediatur, nondum uero communicet, sed inter audientes stet, uel sedeat. Cum autem fuerit duodecimi anni 230 cursus finitus, communicandi ei licentia concedatur, et equitandi tribuatur remissio. Maneat autem in reliquis obseruationibus tres dies per hebdomadam, ut perfectius purificari mereatur.


De eadem re. Ex concilio Mogunciacensi, cap. 24.

XLIII.  Qui presbyterum occiderit, duodecim annorum ei penitentia secundum canones imponatur; aut si negauerit, si liber est, cum duodecim iuret; si autem seruus, super duodecim uomeres feruentes se purget: conuictus noxe, usque ad ultimum uite tempus militie cingulum deponat, et uxorem amittat.


De eo qui presbyterum degradatum occiderit. Ex eodem concilio.

XLIu.  Nuntiatum est nobis quod aliqui, qui olim dixerunt se fuisse sacerdotes, et postea degradati pro suis peccatis penitentiam agendo suffragia sanctorum, per diuersa loca transeuntes, quesierunt, trucidati sunt. Huiuscemodi interfectoribus omnem ecclesiasticam denegamus  communionem, donec dignam penitentiam pro reatu suo secundum iudicium episcoporum exsoluant.


De homicidiis clericorum. Ex Capitularium lib. III, cap. 25.

XLu. Qui subdiaconum occiderit, CCC solidos componat. Qui diaconum, CCCC. Qui presbyterum, DC. Qui 231 episcopum, DCCCC. Qui monachum, CCCC solidos componat.


Si aliquis ordinatus homicidium fecerit. Ex Penitentiali.

XLuI.  Si quis episcopus aut aliquis ordinatus homicidium fecerit, decem annos peniteat, tres ex his in pane et aqua.


Si quis consenserit uel consiliatus fuerit ut homo interficiatur. Ex eodem.

 XLuII.  Si quis ad homicidium faciendum consenserit et consilium dederit, et factum fuerit, septem annos peniteat. Si uero non fuerit factum, tres annos peniteat.


Si quis consanguineum suum occiderit aut seniorem. Ex eodem.

XLuIII. Si quis proximum et consanguineum suum occiderit, decem annos peniteat. Similiter si quis seniorem et dominum suum dolo trucidauerit.


Ex dictis Ferrandi diaconi.

XLIX.  Periculose se decipiunt qui existimant eos tantum homicidas esse qui manibus hominem occidunt, et non potius eos per quorum consilium et fraudem et exhortationem homines exstinguuntur. Nam Iudei Dominum nequaquam propriis manibus interfecerunt, sicut scriptum est: Nobis non licet interficere quemquam ; sed tamen illis Domini mors imputatur, quia ipsi eum lingua crucifixerunt dicentes: Crucifige eum . Unde unus 232 euangelista dicit Dominum crucifixum hora tertia , alius sexta ; quia Iudei crucifixerunt eum hora tertia lingua, milites hora sexta manibus. Qui ergo hominem tradit, ille eum interficit, Domino dicente: Maius peccatum habet qui me tradidit tibi  . Unde Psalmista: Filii hominum, dentes eorum arma et sagitta, et lingua eorum gladius acutus . Subiiciant ergo se penitentie quorum consilio sanguis funditur, si ueniam promereri uolunt.


De his qui pro nichilo ducunt homicidium in bello perpetratum. Ex epistola Rabani  ad Heribaldum episcopum Antissiodorensem, de prelio ad Fontaniacum gesto.

L.  Quod autem quidam homicidium quod nuper in seditione et prelio principum nostrorum perpetratum est excusant, quasi non necessarium sit pro hoc cuilibet agere penitentiam, eo quod iussu principum peractum sit, et Dei iudicio ita finitum. Scimus enim quod Dei iudicium  semper iustum est et nulla reprehensione dignum. Sed tamen oportet eos considerare qui hanc necem nefariam defendere cupiunt, utrum illos quasi coram oculis Dei innoxios excusare possint qui propter auaritiam, que omnium malorum radix est, et idolorum seruituti comparatur, atque propter fauorem dominorum suorum temporalium, eternum Dominum contempserunt, et mandata illius spernentes, non casu, sed per industriam, homicidium fecerunt. Unde in Exodo scriptum est: Si quis de industria et per insidias occiderit proximum, ab altari meo 233 euelles eum . Et in Deuteronomio: Si quis odio habens proximum suum, insidiatus fuerit uite eius, et surgens percusserit eum, et mortuus fuerit, et fugerit ad unam de  supradictis urbibus, mittent seniores ciuitatis illius, et rapient eum de loco refugii, et tradent eum in manus proximi eius cuius sanguis effusus est, et moriatur; nec misereberis eius . Illum itaque quem Dominus dignum morte esse iudicauit, quis dicat reum non esse? Quomodo contrarius legi non existit qui hoc quod Deus precepit cassum esse contendit? Sed inter hec sciendum est quod magna distantia est inter legitimum principem et seditiosum tyrannum.


De eadem re. Ex Penitentiali.

LI. Si quis hominem in bello publico occiderit, quadraginta dies peniteat.


 De clerico qui proximum suum occidit. Ex eodem.

LII. Si clericus homicidium fecerit et proximum suum occiderit odii meditatione, exsul septem annis peniteat.


De parricidis. Ex Penitentiali.

LIII. Si quis hoc crimen perpetrauerit, quidam iudicauerunt ut septem annis peniteat uel quatuordecim penitentiam egisset; quidam usque ad finem uite, sicut Cain, qui similia perpetrauerit.


Ex eodem.

LIu. Qui hominem debilitauerit et deformem 234 fecerit, impensas in medicos tribuat, et macule pretium et opus eius, donec sanetur, restituat, et dimidium annum peniteat. Si uero non habet unde hoc restituat, annum unum peniteat.


 De truncationibus membrorum. Ex concilio Mogontiacensi, cap. 5.

Lu.  His a quibus Domini sacramenta tractantur iudicium sanguinis agitare non licet  . Et ideo magno opere talis excessus prohibendus est; ne indiscrete presumptionis motibus agitati, aut, quod morte plectendum est, sententia propria iudicare presumant, aut truncationes quibuslibet personis aut per se inferant aut inferenda precipiant. Quod si quisquam horum immemor preceptorum, aut in ecclesie sue familiis aut in quibuslibet personis tale aliquid fecerit, et concessi ordinis honore priuetur et loco, sub perpetue damnationis religatus  ergastulo; cui tamen communio exeunti ex hac uita non neganda est propter Domini misericordiam.


Que debeat discretio ecclesiarum rectoribus esse ne per inconditam disciplinam subeant homicidii notam.

LuI.  Cum iuxta antique institutionis edictum plus erga corrigendos agere debeat beneuolentia quam seueritas, plus cohortatio quam commotio, plus caritas quam potestas adhiberi debet.


235 De parricidio. Ex Lege Theodosiana lib. IX.

LuII.  Si quis patrem, matrem, fratrem, sororem, filios, filias, uel alios propinquos occiderit, remoto aliorum genere tormentorum, facto de coriis sacco  qui culleus nominatur, in quo cum missus fuerit cum ipso etiam serpentes claudantur, et si mare uicinum non fuerit, in quolibet gurgite proiiciatur, tali pena damnatus nullo unquam tempore obtineat sepulturam.


De domina que ancillam occidit. Ex concilio Eliberitano.

LuIII.  Si qua domina furore zeli inflammata ancillam occiderit, ita ut intra tertium diem animam cum cruciatu emittat, eo quod incertum sit uoluntarie an casu occiderit; si uoluntarie, post septem annos, si casu, post quinque  annorum tempora, acta legitima penitentia, ad communionem admitti placuit.


Si seruus occiditur domino dum uerberibus castigatur. Ex lege Theodosiana.

LIX.  Si seruus, dum culpam dominus uindicat, mortuus fuerit, dominus culpa homicidii non tenetur: quia tunc homicidii reus est, si occidere uoluisse conuincitur. Nam emendatio non uocatur ad crimen.


De oppressione infantum. Ex concilio Mogonciacensi.

LX.  Si quis infantem suum incaute oppresserit, 236 aut uestimentorum pondere suffocauerit, et hoc post baptismum factum fuerit, quadraginta dies peniteat in pane et aqua,  oleribus atque leguminibus, et a coniuge se abstineat. Postea tres annos peniteat per legitimas ferias, et tres in anno quadragesimas obseruet. Quod si ante baptismum infans oppressus fuerit, proximos quadraginta dies ut supra peniteat, postea uero quinquennium expleat.


Si per negligentiam matris infans moritur non baptizatus. Ex epistola Rabani ad Reginbaldum chorepiscopum.

LXI.  De infantibus autem qui mortui inueniuntur cum patre et matre, et non apparet utrum a patre aut matre occisus sit ipse infans uel suffocatus, an propria morte defunctus, non debent inde securi esse nec sine penitentia ipsi parentes; sed tamen in  eis consideratio debet esse pietatis, ubi non uoluntas, sed euentus mortis causa fuit. Si autem eos non latet ipsos eius esse interfectores, scire debent grauiter se deliquisse, quod in Ancyrano concilio comprobatur. Quidam autem trium annorum penitentiam huiusmodi hominis iudicant esse debere, quorum ex his unum exigat in pane et aqua, atque se ab omni luxuria tempore penitentie sue custodiat.


De femina cuius filius per negligentiam obierit non baptizatus. Ex Penitentiali, cap. 17.

LXII. Pariens femina, cuius filius per negligentiam 237 non baptizatus obierit, annum unum peniteat, et nunquam sit sine aliqua penitentia. Si autem per negligentiam sacerdotis, require in primo libello, cap. 128.


 De mulieribus que partus suos necant. Ex concilio Ancyrano.

LXIII.  De mulieribus que fornicantur, et partus suos necant, uel que agunt secum ut utero conceptos excutiant, antiqua quidem definitio usque ad exitum uite eas ab Ecclesia remouet. Humanius autem nunc definimus ut eis decem annorum tempus secundum prefixos gradus penitentia largiatur.


De eadem re. Ex concilio Hilerdensi.

LXIu.  Hi uero qui male conceptos ex adulterio factos uel editos necare studuerint, uel in uentribus matrum potionibus  aliquibus colliserint, in utroque sexu adulteris, id est patri uel matri, post septem annorum curricula communio tribuatur, ita tamen ut omni tempore uite sue fletibus et humilitati insistant.


De eadem re. Ex concilio Eliberitano.

LXu.  Si qua mulier, absente marito, per adulterium conceperit, idque post facinus occiderit, placuit uix in fine ei dandam communionem, eo quod geminauerit scelus.


Si qua mulier partum suum excusserit. Ex Penitentiale.

LXuI. Si qua mulier partum suum ante 238 quadraginta dies in utero sponte perdiderit, annum  unum peniteat. Si uero post quadraginta dies eum occiderit, tres annos peniteat. Si uero postquam animatus fuerit, eum perdiderit, quasi homicidia peniteat. Sed distat multum utrum paupercula pro difficultate nutriendi, aut fornicaria causa sit, et pro sui sceleris celandi faciat causa.


Si qua mulier filium uel filiam occiderit. Ex eodem.

LXuII. Mulier si uoluntarie occiderit filium suum aut filiam suam, pro homicidio decem annos peniteat.


De eadem re. Ex concilio Rothomagensi.

LXuIII.  Sunt quedam mulieres, ut ad notitiam sancti concilii peruenit, que ex fornicatione concipientes,  metuentes ne scelus quod occulte perpetrarunt manifestum fieret, infantes quos perpererunt occiderunt, et terre congerie cooperuerunt, aut in aquas proiecerunt. Quod quantum nefas sit, canones Ancyrani, Eliberitani, atque Hilerdensis concilii testes sunt. His itaque uix in fine dandam esse communionem decernunt. Sed humanius tractantes, post decennem penitentiam tales placuit ad communionem recipi.


Ut ante ianuam ecclesie adulteri infantes exponantur. Ex eodem.

LXIX.  Igitur quia diabolo suadente, et carnis fragilitate delectante, et ideo consentiente, multoties talia perpetrantur, ideo ex 239 una mortifera potione aliam utcunque  mederi cupientes, ne geminetur scelus adulterii et homicidii, damus consilium ut unusquisque sacerdos in sua plebe publice annuntiet ut si aliqua femina clanculo corrupta conceperit et pepererit, nequaquam diabolo cohortante filium aut filiam suam interficiat, sed quocunque preualet ingenio, ante ianuas ecclesie partum deportari faciat, ibique proiici, ut coram sacerdote in crastinum delatus, ab aliquo fideli suscipiatur et nutriatur, et tali ex causa homicidii reatum, et, quod maius est, parricidii euadat. Nam qui filium aut filiam interficit, parricida omnimodis teneatur.


De eadem re. Ex lege Theodosiana, lib. u, cap. 7.

LXX.   Quicunque expositum recenti partu, sciente patre uel matre uel domino, collegerit, et suo labore educauerit, in illius a quo collectus est potestate consistat, seu ingenuum seu seruum quem nutriuit esse uoluerit.


De eadem re. Ex eodem.

LXXI.  Qui expositum puerum uel puellam sciente domino uel patrono, misericordie causa, collegerit, in eius dominio permanebit; si tamen contestationi de collectione eius episcopus uel clerici subscripserunt; quem postea suum dicere quis non poterit, quem proiecisse probatur ad mortem.


De eadem re. Ex eodem.

LXXII.   Si quis infantem a sanguine nutrierit, 240 habendi eum et possidendi habeat potestatem. Sane si nutritum dominus uel pater recipere uoluerit, aut eiusdem meriti mancipium nutritori debet donare, aut pretium nutritor, quantum ualuerit qui nutritus est, consequatur  .


De homicidis. Ex concilio Turonensi.

LXXIII.  Homicidis penitus non communicandum, donec per confessionem penitentie ipsorum crimina diluantur.


De his qui uxores occidunt. Ex concilio Mogontiacensi.

LXXIu.  Si maritus uxorem aut uxor maritum interfecerit, equum iudicium  sit super eos, dicente Domino: Non consideres personam pauperis, nec honores uultum potentis . Et post pauca: Ita, inquit, paruum audietis ut magnum; nec accipietis cuiusquam personam, quia Dei iudicium est . Idcirco uterque eorum in huiuscemodi criminis accusatione, si negauerit, pari iudicio examinetur.


De eadem re. Ex Capitularium libro III, cap. 89.

LXXu.  Ut homicidia infra patriam, sicut in lege Domini interdictum est, nec causa ultionis nec auaritie nec latrocinandi fiant. Et ubicunque inuenti fuerint, a iudicibus nostris secundum legem ex nostro mandato uindicentur. Et non occidatur homo nisi lege iubente.


241. De eadem re. Ex eodem.

 LXXuI.  Quicunque, propria uxore derelicta, uel absque lege sine causa et certa probatione interfecta, aliam duxerit uxorem, armis depositis, publicam agat penitentiam; et si contumax fuerit, comprehendatur a comite, et ferro uinciatur, et in custodiam mittatur, donec res ad nostram notitiam deducatur.


 De pugna duorum, quod nostri campum appellant, quod pro imputato adulterio solet exerceri. Ex epistola Nicolai pape ad Carolum regem.

LXXuII.  Monomachiam uero in lege non assumimus quam preceptam fuisse non reperimus: quam licet inisse quosdam legerimus, sicut sanctum Dauid et Goliam sacra prodit historia, nusquam tamen ut pro lege teneatur, alicubi diuina sancit auctoritas, cum hoc et huiuscemodi sectantes Deum solummodo tentare uideantur.


De eadem re. Ex eadem epistola.

LXXXuIII.  uerum, sicut multorum relatu didicimus, Lotharius rex conuentum celebrare disponit, et Thetbirgam reginam examini proprio et iudicio subiicere meditatur; et si  quidem eam prestigiis falsitatis sue potuerit exhibere, quasi non fuerit legitima sua uxor, uult eam penitus a se sequestrare. Sin autem, uult eam tanquam propriam uxorem admittere, sed deinde quasi mechata fuerit, 242 insimulare, atque per [editio Helmestad., pro] hoc hominem suum et hominem Thietbirge ad monomachiam impellere, et si homo ipsius regine ceciderit, disponit hanc sine dilatione perimere. Que quantum sint omni diuine legi contraria, magnitudo prudentie uestre credimus iam aduertit.


De parricidis. Ex Capitul.

LXXIX.  Quicunque propter cupiditatem rerum  patrem aut matrem aut fratrem aut sororem uel nepotem aut alium propinquum suum interfecerit, hereditas interfecti ad legitimos heredes perueniat. Interfectoris uero hereditas in fiscum redigatur. Ipse uero, ordinante episcopo, publice penitentie subdatur.


De his qui ferro uinciuntur. Ex eodem.

LXXX.  Ut mangones et cotiones, qui sine omni lege uagabundi uadunt per istam terram, non sinantur uagari ad deceptiones hominum, nec isti ferro colligati atque constricti, qui dicunt sibi iniunctum esse a sacerdote ut uagi et profugi per patrias ambulent. Melius nobis uidetur ut uno in loco permaneant laborantes et seruientes et patientiam habentes, secundum quod  canonice impositum fuerit  .


De faidis cercendis.

LXXXI.  Si quis aliqua necessitate cogente homicidium commisit, comes in cuius ministerio res est perpetrata et compositionem facere et faidam per sacramentum pacificare faciat. Quod si una pars ei ad hoc consentire noluerit, id est, aut ille qui homicidium fecit, aut is qui compositionem  suscipere debet, faciat illum qui ei contradicit ad presentiam nostram uenire, ut eum secundum tempus quod nobis placuerit in exsilium mittamus, donec ibi castigetur, ut comiti suo inobediens ulterius esse non audeat, et maius damnum non accrescat.


De femina que uirum per maleficium interficit. Ex Penitentiali, cap. 15.

LXXXII. Mulier, si aliquos interimit arte malefica, id est per poculum aut per aliquam artem, septem annis peniteat. Si paupercula fuerit, quatuor annis peniteat.


De eadem re. Ex concilio Helibertensi.

LXXXIII.  Si quis uero maleficio interficiat alterum, eo quod sine idololatria perficere 244 scelus non potuit,  nec in finem percipiendam illi esse communionem.


Unde supra.

LXXXIu.  Si quis maleficio suo aliquem perdiderit, septem annis peniteat, et eleemosynas multas faciat.


De eadem re.

LXXXu.  Si mulier maritum suum causa fornicationis ueneno interficit, aut quacunque arte perimere facit, quia dominum et seniorem suum occidit, decem annis peniteat.


De his qui hominem suadent interfici. Ex lege Romana. Pauli Sententiarum. lib. u, cap. 25.

LXXXuI.  Mandatores cedis, id est, qui homines precipiunt uel suadent interficere, perinde ut homicide puniantur.


 De eadem re.

LXXXuII.  Qui uero aliquem interficit hominem, aliquando absoluitur; et qui non occidit, ut homicida tenetur uel damnatur. Consilium enim uniuscuiusque, non factum, puniendum est. Ideoque qui cum uellet occidere, id casu aliquo perpetrare non potuit, ut homicida punietur. Et is qui casu iactu teli hominem imprudenter occidit, absoluitur.


De eo qui hominem castrauerit. Ex eodem.

LXXXuIII.  Qui hominem libidinis 245 aut negotiationis causa castrauerit, castratumque tradiderit, siue seruus, siue liber sit, capite puniatur.


Unde supra.

LXXXIX.  Si aliquis causa explende libidinis, uel odii meditatione,  ut non ex eo soboles nascatur, homini aut mulieri aliquid fecerit, uel ad potandumdederit ut non possit generare aut concipere, ut homicida teneatur.

Hoc totum idcirco ex lege Romana posuimus ut sacerdos ex lege perpendat modum penitentie in talibus transgressionibus. Canonica enim auctoritas cum lege Romana ex maxima parte concordat.


De his qui circumciduntur. Ex eadem lege, cap. 24.

XC.  Ciues Romani qui se Iudaico ritu uel seruos suos circumcidi patiuntur, bonis ademptis, in insulam deportentur; medici capite puniantur.


 Si Iudeus seruum aliene nationis circumciderit. Ex eadem.

XCI.  Iudei, si aliene nationis comparatos seruos circumciderint, aut exsilio deportentur, aut capite puniantur.


De his qui semetipsos interficiunt. Ex concilio Bracarensi, cap. 15.

XCII.  Placuit ut hi qui sibi ipsis aut per ferrum, aut per uenenum, aut per precipitium, aut suspendium, uel quolibet modo inferunt 246 mortem, nulla pro illis in oblatione commemoratio fiat, neque cum psalmis ad sepulturam eorum cadauera deducantur. Multi enim sibi hoc per ignorantiam usurparunt. Similiter et de his placuit fieri qui pro sceleribus puniuntur  .


 De his qui in patibulo suspenduntur. Ex concilio Mongontiacensi.

XCIII.  Quesitum ab est aliquibus fratribus de his qui in patibulis suspenduntur pro suis sceleribus post confessionem Deo peractam, utrum cadauera illorum ad ecclesias deferenda sint, et oblationes pro eis offerende, et misse celebrande, an non. Quibus respondemus: Si omnibus de peccatis suis puram confessionem agentibus et digne penitentibus communio in fine secundum canonum iussum danda est, cur non eis qui pro peccatis suis extremam penam peruoluunt? Scriptum est enim: Non iudicat Dominus bis in idipsum.


 De furibus et latronibus deprehensis. Ex concilio Triburiensi.

XCIu.  Fures et latrones, si in furando et predando occidantur, uisum est pro eis non orandum; si comprehensi aut uulnerati, presbytero uel diacono confessi fuerint, communionem eis non negamus.


247 Qui propter cupiditatem Iudeum uel paganum occiderit. Ex concilio Mogontiacensi.

XCu.  Qui odii meditatione, uel propter cupiditatem, Iudeum uel paganum occiderit, quia non leue uitium committitur, ut homicidam conuenit penitere; quandoquidem nec exteris gentibus, nisi oblatam pacem respuerint, bellum est populo antiquo penitus  inferre preceptum.


Si quis insaniens hominem occiderit. Ex eodem.

XCuI.  Si quis insaniens aliquem occiderit, si ad sanam mentem peruenerit, leuior ei penitentia imponenda est quam ei qui sana mente tale quid commiserit. Cui quamuis penitentia sit imponenda, quia ipsa infirmitas causa peccati, licet fortassis occulta contigisse creditur, tanto tamen sit leuior quam ei qui sanus aliquem occiderit, quantum inter sanum et insanum, irrationabile a rationabili constat esse discriminis.


 Si plures unum hominem occiderint. Ex concilio Mogontiacensi.

XCuII.  Si quatuor aut quinque homines seu etiam plures contra unum hominem rixati fuerint, et ab his uulneratus mortuus fuerit, quicunque eorum plagam imposuit, secundum statuta canonum ut homicida iudicetur  .


248 De eo cui imputatur homicidium et probari non potest. Ex eodem.

XCuIII.  Ubi manifetari potest quemlibet hominem perpetrasse homicidium, secundum canonicam auctoritatem condignum penitentie iudicium illi ingeratur. Si autem manifestis indiciis non potes probari eum homicidam esse, nec ipse uult confiteri, omnipotentis Dei iudicio, cui omnia occulta manifesta sunt, reseruetur.  Et tamen indicetur quod communione ecclesiastica indignus sit, donec perpetratum crimen confiteatur, et per confessionem et penitentiam condignam ab hoc crimine se absoluere certet.


ABHINC DE ADULTERIIS ET FORNICATIONIBUS. Ex concilio Ancyrano.

XCIX.  Si cuius uxor adulterata fuerit, uel si ipse adulterium commiserit, septem annorum penitentia oportet eum perfectionem consequi secundum pristinos gradus.


De eo qui, uxorem habens, concubinam tenet. Ex concilio Toletano.

C.  De eo qui uxorem habens, si concubinam 249 habuerit, ut non communicet.  Ceterum is qui non habet uxorem, et pro uxore concubinam habet, a communione non repellatur, tantum ut unius mulieris aut uxoris aut concubine, ut ei placuerit, sit coniunctione contentus. Alias uero, uiuens abiiciatur, donec desinat et ad penitentiam reuertatur.


De repudio. Ex epistola Innocentii pape.

CI. ; BURCHARD. lib. IX, c. 72. De his etiam requisiuit dilectio tua qui interueniente repudio aliis se matrimonio copulauerunt; quos in utraque parte adulteros esse manifestum est. Qui uero uel uxore uiuente, quamuis dissociatum esse uideatur coniugium, ad aliam copulam festinarunt, neque possunt adulteri non uideri, in tantum ut he etiam  persone quibus tales coniuncti sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem  suam, et duxerit aliam, mechatur; et ideo omnes in communione fidelium abstinendos.


De feminis que relinquunt uiros suos. Ex concilio Eliberitano.

CII.  Item femine que, nulla precedente causa, reliquerunt uiros suos, et alteri se copulauerunt, nec in finem accipiant communionem.


De adultero marito. Unde supra.

CIII.  Item femina fidelis, que adulterum maritum reliquerit fidelem, et adulterum ducit  prohibeatur ne ducat. Si autem duxerit, 250 non prius accipiat communionem quam is quem reliquit de seculo exierit, nisi forte necessitas infirmitatis dare compulerit.


 De discidio. Ex concilio Africano.

CIu.  Placuit ut secundum euangelicam et apostolicam disciplinam neque dimissus ab uxore, neque dimissa a marito, alteri coniungantur, sed ita maneant, aut sibi reconcilientur. Quod si contempserint, ad penitentiam redigantur, in qua causa legem imperialem petendam promulgari.


251 De eadem re. Ex dictis Augustini de Sermone Domini in monte.

Cu.  Apostolus Paulus dicit: His qui sunt in coniugio precipio, non ego, sed Dominus, uxorem  a uiro non discedere: quod si discesserit, manere innuptam, aut uiro suo reconciliari . Potest enim fieri ut discedat ea causa qua Dominus permisit. Aut si femine licet uirum dimittere etiam preter causam fornicationis, quid respondebimus de hoc quod dicit posterius, et uir uxorem non dimittat. Quare non addidit, excepta causa fornicationis, quod Dominus permittit, nisi quia similem formam uult intelligere, ut si dimiserit, quod causa fornicationis permittitur, maneat sine uxore, aut reconcilietur uxori. Et post pauca: Dominus autem permisit causa fornicationis uxorem dimitti. Sed quia permisit, non iussit.


De eadem re. Ex Capitularium lib. I, cap. 43.

CuI.  Ut nec uxor a uiro dimissa alium accipiat uirum uiuente uiro suo, nec uir aliam accipiat uiuente uxore priore.


 De legitimis coniugiis. Ex dictis Hieronymi.

CuII.  Tria legitima coniugia in Scripturis leguntur. Primum legitimum coniugium est, uirgo casta in uirginitate uiro data legitime. Secundum, uirgo in ciuitate deprehensa a uiro, et illi per uim copulata. Si uoluerit pater eius, dotabit eam ipse uir quantum iudicauerit 252 ipse pater, et dabit pretium pudicitie eius. Si autem habuerit sponsum antequam deprehensa fuerit, dabitur ei. Tertium, filia predicta deprehensa, si non fuerit uoluntas patris, trahet eam a predicto uiro, et tradet eam alii, et dotabit eam, et legitima erit ei, Sed primum his duobus prefertur . Additur aliud quartum legitimum coniugium. Dum mortua fuerit uxor eius, licet illi accipere  aliam, sed non repudiatam, non desponsatam uiro. Similiter debet et mulier. Quod Paulus manifeste docet: Mulier, inquit, que sub uiro est ligata, sub lege est uiri quandiu uiuit uir eius, et reliqua. Additur quintum: quando siue uir siue mulier ex consensu religionem ceperit, licet alteri accipere nouum coniugium, sed puellam uel puerum.

Hanc auctoritatem, ut credimus, secutum est concilium quod congregatum fuit apud Compendium temporibus Pippini regis, in quo decretum ita legimus capitulo 16.

CuIII.  Si quis uir dimiserit uxorem suam, et dederit ei licentiam pro religionis causa infra monasterium Deo seruire et uelum suscipere, sicut diximus, propter Deum, uir  illius, si uult, accipiat legitimam mulierem. Similiter et mulier faciat.

Sed hec sententia canonicis atque apostolicis informatur documentis, ut supra monstratum est. Sed et Nicolai pape decretis informamur, qui ad Lotharium regem ita scribit:


253 Si coniugatus uult seculum relinquere. Ex epistola Nicolai.

CIX.  Itaque summo studio Thietbirgam coniugem tuam tanquam propriam carnem fouere ac diligere procurato, et ne illam a te separari ullo pacto consentias, uigilanter attende. Unde si uult a te discedere, corripe, imo corrige eam, et a tali intentione per omnia reuocare satage. Iam uero si amore pudicitie  separationem querit, et coniugalis connubii solutionem efflagitat, certum est, Apostolo dicente, quia mulier sui corporis potestatem non habet, sed uir. uerum si et ipse pudicitiam sectatus, religionis obtentu copulam dissoluere uis, tantum ne simulate fiat, concedimus. Nam licet sit scriptum: Quod Deus coniunxit homo non separet, Deus tamen, et non homo, separat quando diuini amoris intuitu ex consensu utriusque coniugis matrimonia dissoluuntur. Si ergo hoc modo uis, gratuito permittimus animo, celeremque prebemus assensum. Aliter autem fieri mutuam separationem uestram prohibemus.


De eadem re. Ex dictis Basilii episcopi.

CX.  Si quis uult coniugatus  conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si illa, uiuente illo, per incontinentiam alteri nupserit, procul dubio adultera erit; nec recipitur apud Deum eiusmodi uiri conuersio, quam sequitur coniugalis federis prostitutio. Tales igitur tunc sine culpa sequuntur 254 Christum, relicto seculo, si habeant ex pari uoluntate castitatis consensum.


De his qui coniuges sine iudicio dimittunt. Ex concilio Agathensi.

CXI.  Hi uero seculares qui coniugale consortium nulla culpa grauiori dimittunt uel etiam dimiserunt, et nullas causas discidii probabiliter proponentes,  propterea sua matrimonia dimittunt ut aut aliena aut illicita presumant, si ante quam ante episcopum comprouincialem discidii causam dixerint, et prius uxores quam iudicio damnentur abiecerunt, a communione Ecclesie ac populi cetu, pro eo quod fidem coniugii maculant, excludantur.


Ut omnis controuersia, si iudicio ecclesiastico expetit agitari, nequaquam ad seculare iudicium transeat. Ex Capitulare.

CXII. Statutum est ut quecunque controuersie iudicio et auctoritate ecclesiastica ceperint agitari, nequaquam ad seculare iudicium transeant, ubi iterato prouocent, sed ecclesiasticis sanctionibus terminentur. Nam a iudicibus quos communis consensus elegerit ad alios iudices non licet prouocare, nisi  maior auctoritas sit, secundum canonicam normam. Si autem in seculari iudicio, id est in comitis placito, causa prius fuerit uentilata, secundum legem mundanam finiatur, saluo ecclesiastice legis priuilegio.


255 De eadem re. Ex epistola Nicolai pape ad Carolum regem.

CXIII.  Scripsit nobis Thietbirga regina regia se uelle dignitate seu copula exui, et sola priuata uita esse contentam desiderare. Cui nos rescripsimus hoc aliter fieri non posse nisi eamdem uitam coniux eius Lotharius elegerit. Et post pauca: De retroacta controuersia Thietbirga non debet ulterius ad iteratam responsionem prouocari: quia quod semel bene definitum est, et interpositis iuramentis deliberatum,  nulla debet iteratione, nisi fortassis ubi fuerit maior auctoritas, retractari.


De iudicio ecclesiastico.

CXIu.  Deinde quia Ecclesie refugium querens, ecclesiasticum iudicium semper expetens, seculari non debet iudicio submitti. Post hec uero, cum nos ex utraque parte, id est tam a rege quam a regina, fuerimus prouocati iudices, nosque amborum controuersiam exsecuti simus, ad nullos alios conuenit iudices super hoc negotio conuolare; cum secundum sacros canones a iudicibus quos communis consensus elegerit non liceat prouocare; et ubi concessa est prouocatio, non nisi ubi maior est auctoritas liceat prouocare. Itaque cum non sit apostolice  sedis auctoritate, que amborum negotium exsecuta est, usquam maior auctoritas, nescimus si aliqui liceat de eius iudicare iudicio uel eius retractare sententiam.


256 Ut nullus causam iudicatam iterare presumat. Ex Capitularium lib. III, cap. 31.

CXu.  Si quis causam iudicatam repetere presumpserit in mallo, ibique testibus conuictus fuerit, aut quindecim solidos componat, aut quindecim ictus a scabinis qui causam prius iudicauerunt accipiat.


Ut femina de adulterio inculpata, si cum marito debet inire certamen legale, sue potestati debet ad tempus restitui. Ex epistola Nicolai pape.

CXuI.  Preterea, siue de coniugii federe, siue de  adulterii crimine iudicium sit agitandum, nulla ratione patet [Apud Sirmond., nulla ratio patitur] Thietbirgam cum Lothario posse inire conflictum, uel legitimum controuersie inire certamen, nisi prius ad tempus fuerit sue potestati et consanguineis propriis libere sociata; inter quos etiam locus prouidendus est in quo nulla sit uis multitudinis formidanda, et non sit difficile testes producere uel ceteras personas que tam a sanctis canonibus quam a uenerandis Romanis legibus in huiusmodi controuersiis requiruntur. Hec idcirco diximus ut ostendamus quem legum conflictum Lotharius congredi posse autumat cum persona quam in suis penetralibus quotidie fatigat et conterit, quando uult ad iudicium  educit, quando uult ad claustra reducit, et quando educta fuerit, nisi ea profiteatur que ipse preceperit, etc. Proprie igitur libertati committi et ab omni oppressione ac 257 potestate illius, cum quo initur conflictus, oportet liberari atque suis liberter [licenter] uti, et suspectas personas conuenit declinare qui se ab obiectis ostendere cupit immunem.


Ne episcopi sententia retractetur. Ex lege Romana.

CXuII.  Constantinus imperator dicit: Pro sanctis ac uenerabilibus habeatur quidquid episcoporum fuerit sententia terminatum, nec liceat ulterius retractari negotium quod episcoporum sententia deciderit.


Si qua mulier mortem uiri sui cum aliis consiliata sit. Ex concilio quod factum fuit ad uermeriam temporibus Pippini regis, cap. 6.

 CXuIII.  Si qua mulier mortem uiri sui cum aliis consiliata est, et ipse uir ipsius hominem, se defendendo, occiderit, et hoc probare potest, ille uir potest, ut nobis uidetur, ipsam uxorem dimittere, et si uoluerit, aliam accipiat. Ipsa autem insidiatrix, penitentie subacta, absque spe coniugii maneat.


De ingenuo qui ancillam alterius acceperit. Ex eodem, cap. 7.

CXIX.  Si quis ingenuus homo ancillam alterius uxorem acceperit, et estimat quod ingenua sit, si ipsa  femina postea fuerit inseruita, si eam a seruitute redimere potest, faciat; si non potest, si uoluerit, aliam accipiat. Similiter et mulier ingenua de seruo alterius facere potest.


258 Si seruus suam ancillam concubinam habet. Ex eodem, capite 8.

CXX.  Si seruus suam ancillam concubinam habuerit, si ita placet, potest, illa dimissa, parem suam ancillam domini sui accipere.


De liberto qui ancillam domini tenuerit. Ex eodem.

CXXI.  Si seruus, libertate a domino suo accepta, postea cum ancilla eius adulterium perpetrauerit, si dominus eius uult, uelit nolit, ipsam uxorem habebit.


 Si uenditionis causa seruus et ancilla separentur. Ex eodem.

CXXII.  Si seruus et ancilla per uenditionis causam separati fuerint, predicandi sunt ut sic maneant, si eos coniungere non possumus.

Sed lex Romana longe melius de hac duntaxat precipere uidetur.


De eadem re. In lege Romana, cap. 25.

CXXIII.  In diuisione, inquit, patrimoniorum seu fiscalium dominorum, seu priuatorum, obseruari specialiter debet ut quia iniustum est filios a parentibus, uxores a maritis, cum ad quemcunque possessio peruenerit, sequestrari, ut mancipia que permista  fuerint, id est, uxor cum filiis et marito suo, datis uicariis, ad unum debeant pertinere, cui necesse fuerit commutare quod sollicitudo ordinantium debet specialiter custodire, ut separatio 259 fieri omnino non possit.

Id etiam in uenditione uel emptione uidetur obseruari debere, ut quando quis maritum emerit, emat pariter et coniugem, nisi forte alterius ancilla fuerit. Hac de re lex iubet atque interdicit ut nullus seruus neque proprius neque ecclesiasticus neque de fisco ancillam alienam in coniugium ducat, similiter ancilla alterius seruum nequaquam accipiat: quod si fecerit, irritum habeatur huiuscemodi coniugium, et pro adulterio deputetur  .


Si maritus certa necessitate impellente, extra ducatum  fugerit. Ex concilio unde supra.

CXXIu.  Si quis, necessitate ineuitabili cogente, in alium ducatum seu prouinciam fugerit, aut seniorem suum, cui fidem et fidelitatem promissam mentiri non potest, secutus fuerit, et uxor eius, cum ualet et potest, amore parentum aut rerum suarum eum sequi noluerit, ipsa omni tempore, quandiu uir eius quem secuta non fuit uiuit, semper innupta permaneat. Ille uero qui necessitate cogente, in alia patria manet, si nunquam in suam patriam se reuersurum sperat, si se continere non potest, aliam uxorem accipiat, tamen cum penitentia.


 De eo qui uxorem suam permisit uelare. Ex eodem, cap. 22.

CXXu.  Qui uxorem suam permiserit uelare, aliam non accipiat.


260 Si mulier sine licentia mariti sui uelum accipiat. Ex decreto apud Compendium.

CXXuI.  Mulier si sine licentia mariti sui uelum in caput miserit, si uiro placuerit, recipiat eam iterum ad coniugium.


De homine qui in alia prouincia uxorem acceperit. Ex eodem, cap. 8.

CXXuII.  Homo Francus accepit beneficium a seniore suo in alia prouincia,  et duxit secum suum uassallum; et post hec fuit ibi mortuus ipse senior, et remansit ibi predictus uassallus. Accepit autem homo alius ipsum beneficium; et ut securus posset habere ipsum uassallum, dedit illi mulierem de ipso beneficio, et habuit eam aliquo tempore. Et cum ille senior dure ageret contra eum, dimissa coniuge reuersus est ad parentes senioris sui mortui, et accepit ibi uxorem. Definitum est ut illam quam postea accepit habeat.


De uxore ante contaminata. Ex eodem, cap. 10.

CXXuIII.  Si quis uxorem accepit, et eam contaminatam inueniens dereliquit, et aliam accepit, statutum est ut omnimodis ad priorem reuertatur: quia et ipse, quando illam accepit, potest fieri ut uirgo non esset; nec mulier  lege uiri tenetur quousque marito coniungatur. Illa quam postea accepit, nubat cui uult.


261 Ne furiosi matrimonio iungantur. Ex lege Romana.

CXXIX.  Neque furiosus neque furiosa matrimonium contrahere possint: sed si contractum fuerit, non separetur.


Si qui matrimonia sani iunxerunt. Ex eodem.

CXXX.  Si qui matrimonium sani contraxerunt, et uni ex duobus amentia aut furor aut aliqua infirmitas accesserit, ob hanc infirmitatem coniugia talium solui non possunt. Similiter sentiendum de his qui ab aduersariis cecantur,  aut membris detruncantur.


Si cuius uxor adulterium perpetrauerit. Ex concilio Nannetensi, cap. 21.

CXXXI.  Si cuius uxor adulterium perpetrauerit, et hoc a uiro deprehensum fuerit et publicatum, dimittat uxorem, si uoluerit, propter fornicationem; illa uero septem annis publice peniteat. uir uero eius, illa uiuente, nullatenus aliam accipiat. Quod si uoluerit adulteram sibi reconciliari, licentiam habeat; ita tamen ut pariter cum illa penitentiam agat; et exacta penitentia, post septem annos ad communionem uterque accedat. Similis forma et in muliere seruabitur, si eam uir eius adulterauit.


 Si non sociati coniugio fornicati fuerint. Ex eodem, cap. 22.

CXXXII.  Si qua mulier non habens uirum 262 aut uir non habens uxorem fuerint fornicati, tribus annis peniteant.


Quid si unus absolutus et alter copulatus adulterati fuerint. Ex eodem.

CXXXIII.  Quod si uir non habens uxorem cum alterius uxore adulterauerit, aut si qua mulier non habens uirum cum alterius uiro, ille qui fedus uiolauit coniugii, septem annis, ut supra dictum est, peniteat; ille qui lege coniugii non tenetur, quinque annis peniteat. Neque enim equalis penitentia danda est his quibus sufficere poterat ad explendam libidinem suam coniugii amplexus, et illis qui, coniuge  carentes, ardore libidinis impellente, in fornicationem ceciderunt.


De eadem re. Ex Penitentiali.

CXXXIu. Si quis uacans uxore polluit se cum alterius uxore, annis duobus peniteat. Similiter de feminis obseruandum.


Si uxoratus ancillam propriam tenuerit.

CXXXu. Si uxoratus ancillam propriam tenuerit, annum unum peniteat, uel in alio anno tres quadragesimas et legitimas ferias, et tribus mensibus prius se a sua contineat coniuge. Ancilla uero, si uim passa est, quadraginta dies; si consentiens fuerit, tres in anno quadragesimas et legitimas ferias peniteat.


 263 Si laicus cum laica femina fornicatus fuerit. Ex eodem.

CXXXuI.  Si laicus cum laica femina, id est, uterque absolutus a lege coniugii, tres annos peniteat; et quanto sepius et negligentius ea peccata commiserunt, tanto magis et tempus addatur et modus penitentie.


De coniugato qui sepius fornicatus fuerit. Ex concilio Eliberitano.

CXXXuII.  Si quis fidelis habens uxorem non semel sed sepius fuerit mechatus, in fine mortis est conueniendus. Quod si se promiserit cessaturum, detur ei communio. Si resuscitatus, rursus fuerit mechatus, placuit ulterius non illudere alios de communione pacis.


 De eo qui lapsus semel est. Ex eodem concilio.

CXXXuIII.  Si quis forte habens uxorem, semel fuerit lapsus, placuit per quinquennium agere de ea re penitentiam, et sic reconciliari, nisi necessitas infirmitatis cegerit ante tempus dare communionem. Hoc et circa feminas obseruandum.


Cur non communicant uiri cum adulteris uxoribus. Ex epistola Innocentii pape.

CXXXIX.  Et illud desideratum est sciri, cur communicantes uiri cum adulteris uxoribus non conueniant, cum e contra uxores in 264 consortium adulterorum uirorum  manere uideantur. Super hoc Christiana religio adulterium in utroque sexu pari ratione condemnat. Sed uiros suos mulieres non facile de adulterio accusant, et non habent latentia peccata uindictam. uiri autem uxores adulteras liberius apud sacerdotes deferre consueuerunt. Et ideo mulieribus, prodito earum crimine, communio denegatur. uirorum autem commisso latente, non facile quisquam ex suspicionibus abstinetur; qui utique submouebitur, si eius flagitium detegatur. Cum ergo causa par sit, interdum, probatione cessante, uindicte ratio conquiescit.


Si conscio marito uxor fuerit mechata. Ex concilio Eliberitano.

CXL.  Si conscio marito uxor fuerit mechata, placuit  nec in fine dandam ei communionem. Si uero eam reliquerit, post decem annos accipiat communionem  .


Si quis cum Iudea uel gentili mechatus fuerit. Ex eodem.

CXLI.  Si quis fidelis habens uxorem, cum Iudea uel gentili fuerit mechatus, a communione arceatur. Quod si alius eam duxerit, post quinquennium, acta legitima penitentia, poterit Dominice sociari communioni  .


265 De lenocinio. Ex eodem concilio.

CXLII.  Mulier, uel parens, uel quelibet fidelis, si lenocinium exercuerit, eo quod alienum uendiderit corpus uel potius suum, placuit eam nec in finem accipere communionem.


 Ne Iudeus Christianam ducat uxorem. Ex lege Theodosiana, lib. IX.

CXLIII.  Nec Iudeus Christianam, nec Christianus Iudeam ducat uxorem. Quod si fecerit, cuiuslibet accusatione uelut in adulterium uindicetur.


Ut alterius mulierem nullus accuset. Ex eodem lib., cap. 4.

CXLIu.  In adulterio extraneam mulierem nemo accuset, sed propinqui ad quorum notam pertinet, id est, frater germanus, patruelis, patruus et consobrinus. Reliqui tamen ante inscriptionem, si accusata acquieuerit, possunt per satisfactionem ueniam promereri.


De maritis accusantibus. Ex eodem.

 CXLu.  Maritis sane etiam ex suspicione accusare permissum est.


266 Ut familia de adulterio distringatur. Ex eodem.

CXLuI  De adulterio uxorum maritis per tormenta familie utriusque, id est sue et uxoris, querere permittitur; si tamen illo tempore quo admissum dicitur, hec ipsa mancipia presentia aut in eadem domo fuisse probantur. Similiter et si mortem sibi ab uxore adultera  maritus paratam fuisse conqueritur. Similiter etiam familie utriusque pena querendum est si maritus mortem uxori qualibet ratione parauerit.


Si ingenua seruo proprio se miscuerit. Ex eodem, cap. 6.

CXLuII.  Si qua ingenua mulier seruo proprio se occulte miscuerit, capitaliter puniatur. Seruus etiam qui in adulterio domine conuictus fuerit, ignibus exuratur. Seruis etiam hoc crimen accusare licet; et si probauerint, libertatem consequantur; et si non, puniantur. Hereditas mulieris uel filiis, si sunt ex maritis suscepti, uel propinquis ex lege uenientibus tribuatur.


 Quando permittatur uxor occidi. Pauli Sententiarum libro II, cap. 27.

CXLuIII.  Inuentam in adulterio uxorem maritus ita demum occidere potest, si adulterum domi comprehendat.


De reo lenocinii. Ex eodem.

CXLIX.  Eum qui in adulterio deprehensam 267 uxorem non statim dimiserit, reum lenocinii postulare placuit.


De dilatione in causa adulterii. Ex eodem.

CL.  In causa adulterii, si manifestum fuerit, dilatio postulata impertiri non potest [apud Paulum, dilatio postulata impetrari non potest].


De uirginibus laicis. Ex concilio Eliberitano.

CLI.  uirgines que  uirginitatem suam non custodierint, si eosdem qui eas uiolauerint maritos acceperint, eo quod solas nuptias uiolauerint, post penitentiam unius anni reconcilientur. Si alios cognouerint uiros, eo quod mechate sunt, quinquennio peniteant, et sic ad communionem accedant.


De his qui fidem sponsaliorum frangunt. Ex eodem.

CLII.  Si qui parentes fidem fregerint sponsaliorum, triennii tempore abstineant. Si tamen idem sponsus uel sponsa in graui crimine fuerint deprehensi, excusati erunt parentes.


De benedicenda sponsa. Ex concilio Carthaginensi.

CLIII.  Sponsus et sponsa, cum benedicendi sunt a sacerdote, a parentibus suis uel a paranymphis offerantur.  Qui cum benedictionem acceperint, eadem nocte pro reuerentia 268 ipsius benedictionis in uirginitate permaneant.


Ut nullus alterius sponsam accipiat. Ex epistola Siricii pape.

CLIu.  De coniugali autem uiolatione requisisti, si desponsatam alii puellam alter in matrimonium possit accipere. Hoc ne fiat modis omnibus inhibemus: quia illa benedictio, quam nupture sacerdos imponit, apud fideles cuiusdam  sacrilegii instar est si illa transgressione uioletur.


De raptis puellis et desponsatis. Ex concilio Ancyrano.

CLu.  Desponsatas puellas, et post ab aliis raptas, placuit erui, et eis reddi quibus ante fuerant desponsate, etiamsi eis a raptoribus uis illata constiterit.


De eadem re. Ex Capitularium lib. I, cap. 99.

CLuI.  Proinde placuit atque statutum est a sacro conuentu ut raptor publica penitentia mulctetur. Raptam uero  si sponsus recipere noluerit, et ipsa eidem crimini consentiens non fuit, licentia nubendi alii non negetur. Quod si et ipsa consensit, simili sententie subiacebit. Quod si et ipsi post hec se coniungere presumpserint, utrique anathematizentur.


De eadem re. Ex concilio Meldensi, cap. 69.

CLuII.  De his qui sponsas alienas rapiunt 269 antiqua et synodalis sententia obseruetur. Quod etsi forte in Ecclesia euentus talis reperiri dignoscitur, ut pro salutis et religionis competentia humanius quiddam debeat tractari pontifices [debeant tractare pont.], sicut canonica, ut eisdem uerbis utamur, docet auctoritas, quia prior, inquiens, definitio durius, posterior autem quiddam tractauit humanius, nullo  modo ut ad maximam indulgentiam descendamus, alterius sponse acceptor sine publica transeat penitentia, et sponso legaliter mulctam componat. Quod si hec obedire renuerit, sine ulla refragatione anathematizetur; fautores uero illius, iuxta modum culpe, episcopali decreto peniteant. Si uero, quod non optamus, de gradu ecclesiastico talibus nuptiis se consensorem uel interuentorem manifeste prodiderit, a gradu proprio repellatur: et si uerisimilibus exinde suspicionibus fuerit propulsatus, canonice se purget.


De non sponsatis. Ex Capitularium lib. I, cap. 98.

CLuIII.  De puellis raptis necdum desponsatis in Chalcedonensi  concilio scriptum est: »Eos qui rapiunt puellas sub nomine simul habitandi, cooperantes, et conhibentes raptoribus, decreuit sancta synodus, si quidem clerici sunt, decidant a gradu proprio; si uero laici, anathematizentur.« Quibus uerbis datur intelligi qualiter huius mali auctores damnandi sunt, quando participes et conhibentes tanto anathemate feriuntur, et iuxta canonicam auctoritatem ad coniugia legitima raptas sibi iure 270 uindicare nullatenus possunt.


 De raptoribus uirginum et uiduarum. Ex concilio Meldensi.

CLIX.  Raptores uirginum uel uiduarum, qui etiam postea uoluntate parentum, et cetera. Require retro in primo libello, de ordinatione clericorum, cap. 416.


De eadem re. Ex eodem, cap. 65.

CLX.  Si autem qui necdum eas quas rapuerunt, cum uoluntate parentum sub prefato desponsionis uel dotalitii nomine in coniugium sumptas habent, quando in omnium aures hec fuerit constitutio promulgata, ab earum coniunctione separentur, et publice penitentie subigantur; rapte autem parentibus legaliter restituantur. Post actam uero publicam penitentiam,  si etas et incontinentia exegerit, legitimo et ex utrisque partibus placito coniugio socientur. Nam in his non regulam constituimus; sed, ut uerbis magni Leonis utamur, quid sit tolerabilius estimamus. Quod si unus ex coniugatis obierit, is qui publicam penitentiam egerit, et superstes exstiterit, iterare coniugium non presumat, nisi forte episcopus preuiderit aliquam concedere indulgentiam, ut grauiorem possit amouere offensam.


De eadem re. Ex eodem. cap. 66.

CLXI.  Qui uero deinceps rapere uirgines presumpserit uel uiduas, secundum synodalem beati Gregorii definitionem ipsi et complices 271 eorum anathematizentur, et raptores sine coniugii  perpetuo maneant.


De eadem re. Ex epistola Symmachi pape.

CLXII.  Raptores igitur uiduarum uel uirginum ob immanitatem tanti facinoris detestamur, illos uehementius persequendo qui sacras uirgines uel uolentes uel inuitas matrimonio suo sociare tentauerint. Quos pro tam nefandissimi [ita etiam in uet. codice regio.] criminis atrocitate a communione suspendi precipimus.


De his qui sanctimoniales rapiunt. Ex concilio supradicto, cap. 67.

CLXIII.  Qui sanctimoniales uirgines uel uiduas  rapiunt, et progressu etiam criminis in coniugium sumunt, publice penitentie subigantur. Uterque  autem sine ulla spe uxorie copulationis perenniter maneant. Si uero, quod absit, coniugia iterare presumpserint, acriori subdantur uindicte, et amplius propellantur. Quod si forte obedire monitis salutaribus noluerint, anathematizentur.


272 De eadem re. Ex epistola Siricii pape.

CLXIu.  Impudicas detestabilesque personas  a monasteriorum cetu ecclesiarumque conuentibus eliminandas esse mandamus: quatenus retruse in suis ergastulis, tantum facinus continua lamentatione deflentes, purificatorio possint penitudinis igne decoqui, ut eis uel ad mortem saltem, solius misericordie intuitu, per communionis gratiam possit subueniri.


De eadem re. Ex epistola Gregorii pape.

CLXu.  Peruenit ad nos quod quidam uir nequissimus diabolico instinctu de monasterio suaserit exire quamdam Deo sacratam, atque a quodam uiro, unde exierat,  sit reuocata, rursusque eam uir ille nequissimus iniqua suasione de monasterio eiiciens, apud se nunc usque retineat impudice. uolumus autem ut episcopatus tui auctoritate in monasterium reuocetur ac retrudatur.


De eadem re. Ex epistola Gelasii pape.

CLXuI.  uirginibus sacris se quosdam sociare cognouimus, et post dicatum propositum incesta federa sacrilegaque miscere. Quos protinus equum est a sacra communione detrudi, et nisi per publicam priuatamque penitentiam non recipi: uiaticum tamen de seculo exeuntibus, si tamen penituerint, non negari.


 273 Ut episcopus monasterium monachorum uel puellarum intreat. Ex concilio Rothomagensi.

CLXuII.  Ut episcopus monasterium monachorum et sanctimonialium frequenter intreat, et cum grauibus et religiosis personis in eorum uel earum conuentu residens, eorum uitam et conuersationem diligenter discutiat; et si quid reprehensibile inuenerit, corrigere satagat. Sanctimonialium etiam pudicitiam subtiliter inuestiget. Et si aliquam inuenerit que, neglecto proposito castitatis, clerico aut laico impudenter miscetur, acriter uerberibus cerceatur, et in priuata custodia retrudatur, ubi quod male commisit digne peniteat. Interdicat autem ex auctoritate sanctorum canonum ut nullus laicus aut clericus in earum  claustris et secretis habitationibus accessum habeat, neque presbyteri, nisi tantum ad missam. Expleta missa, ad ecclesias suas redeant. Omnibus preterea publice et priuatim denuntiet quantum piaculum sit qui sponsam alterius uiolat, quanto magis reus maiestatis efficitur qui sponsam omnipotentis Dei corrumpit  .


274 Ut abbatissa de monasterio non egrediatur. Ex concilio Mogontiacensi, cap. 16.

CLXuIII.  Abbatissa nequaquam de monasterio egrediatur nisi per licentiam episcopi  sui, nisi forte regali iussione cogatur. Et si quando foras pergit, de sanctimonialibus quas secum ducit curam maximam habeat, ut nulla eis detur occasio peccandi.


Quid agere debeant sanctimoniales. Ex eodem.

CLXIX.  Sanctimoniales in monasterio constitute habeant studium in legendo et in cantando, et horas canonicas solemniter pariter celebrent, et omnes, exceptis quas infirmitas tenet, in dormitorio dormiant, et omnibus diebus ad capitulum et collationes ueniant, et regulam a sanctis Patribus illis constitutam diligenter obseruent.


De cautela sanctimonialium. Ex concilio Hispalensi.

 CLXX.  Hec circa omnes cautela seruetur, ut remoti a peculiaritate uirginum, nec usque ad uestibulum habeant accedendi familiare permissum. Nec ipse qui preest cum sola colloqui debet, sed sub testimonio duarum aut trium sororum, ita ut rara sit accessio, breuis locutio.


Ne clerici uel continentes ad uirgines ingrediantur. Ex concilio Carthaginensi.

CLXXI.  Ut clerici uel continentes ad 275 uiduas uel uirgines, nisi ex iussu aut permissu episcoporum aut presbyterorum, non accedant: et hoc non soli, sed nec ipsi episcopi et presbyteri; sed ubi clerici presentes sunt, aut aliqui  graues Christiani.


De corruptis sanctimonialibus. Ex epistola Innocentii pape.

CLXXII.  Que in Christo spiritaliter nubunt, si postea publice nupserint, uel se clanculo corruperint, non eas admittendas esse ad agendam penitentiam, nisi is cui se iunxerat de mundo recesserit. Si enim de hominibus hec ratio custoditur, ut que uiuente uiro alteri nupserit, adultera habeatur, nec ei agende penitentie licentia concedatur, nisi unus ex his fuerit defunctus, quanto magis de illa tenendum est que ante immortali se sponso coniunxerat, et postea ad humanos amplexus transmigrauit.


 De secularibus uiduis. Ex concilio Meldensi, cap. 61.

CLXXIII.  Ut ille que quasi sanctimoniales sub uelamine religionis degere uidentur, sed potius in deliciis uiuentes mortue in diuinis oculis computantur, prouincias discurrentes, curiose et uerbose , si libidinibus ceterisque carnalibus desideriis et uoluptatibus inseruire accusantur, si manifeste detegi potuerint, episcopali auctoritate et regia potestate in talibus locis residere sub testimonio religioso cogantur, ubi penitentiam si fecerint dignam, assequantur etiam fructuosam. Si autem 276 manifeste  detegi non ualuerint, erga Ecclesiam sue opinionis malam famam legaliter purgare cogantur, et ut religiosius de cetero uiuant, et in monasteriis conuersentur, episcopali decreto et regia potestate cerceantur. De his enim Apostolus dicit: Que cum fornicate fuerint in Christo, nubere uolunt   .


De eadem re.

CLXXIu.  De uiduis Apostolus dicit: Precipe, inquit, ut uidue irreprehensibiles sint. uidua eligatur non minus sexaginta annorum, in operibus bonis testimonium habens, si filios educauit, etc. Adolescentiores uiduas deuita. Cum enim luxuriate fuerint in Christo, nubere uolunt, habentes damnationem, quia  primam fidem irritam fecerunt. Simul et otiose discunt circuire domos, non solum otiose, sed et uerbose, et curiose, loquentes que non oportet. uolo ergo iuniores nubere, filios procreare, matresfamilias esse, nullam occasionem dare aduersario maledicti gratia. Iam enim quedam conuersa est retro post Satanam .


De eadem re. Ex lege Romana.

CLXXu.  uiduarum sane obstinationibus 277 permouemur, que nulla prole suscepta fecunditatem suam reparatione familie repudiata coniugii iteratione condemnant, et solitariam uitam non, ut colligitur, religionis ac pudicitie amore, sed potentie lasciuieque uiuendi eligunt libertatem. Quibus ad omnem licentie usum aut  sollicitantium personarum ficta religione aut fauore callidi captatores applaudunt. Has ad honestioris uite tramitem reuocantes sancimus ut maritali obitu destituta mulier quadragenaria, cum adhuc procreare liberos per etatem potest, intra quinquennium nubat. Emenso quinquennio si in uiduitate persistit, mox cum propinquis suas diuidat facultates; aut si hi fortasse defuerint, cum fisco matrimonium [In nou. patrimon.] diuidat.


Ne sanctimoniales palatium et publicos conuentus adeant. Ex concilio Nannetensi.

CLXXuI.  Cum Apostolus dicat: Mulieres in ecclesia taceant, non enim permittitur eis loqui , mirum uidetur quod quedam muliercule contra diuinas  humanasque leges attrita fronte impudenter agentes, placita generalia et publicos conuentus indesinenter adeunt, et negotia regni utilitatesque reipublice magis perturbant quam disponunt, cum indecens sit et etiam inter barbaras gentes reprehensibile mulieres uirorum causas discutere, et que de lanificiis suis et operibus textilibus et mulieribus inter genitiarias suas residentes debuerant disputare, in conuentu publico, ac si in curia residentes, senatoriam 278 sibi usurpant auctoritatem. Que ignominiosa presumptio fautoribus magis imputanda  uidetur quam feminis. Unde, quia diuine leges, ut supra monstratum est, hoc contradicunt, et humane nichilominus idipsum prohibent, ut femine nichil aliud prosequantur in publico quam suam causam. Ait enim lex Theodosiana : »Nulla ratione femine amplius quam suas causas agendi habeant potestatem, nec alicuius causam a se nouerint prosequendam.« Idcirco ex auctoritate canonica interdicimus ut nulla sanctimonialis uirgo uel uidua conuentus generales adeat, nisi a principe fuerit euocata, aut ab episcopo suo, nisi forte proprie necessitatis ratio impulerit, et hoc ipsum cum licentia episcopi sui.


Quando uirgo ueletur. Ex concilio Africano.

CLXXuII.  Ut uirgines non uelentur ante uigesimum quintum annum etatis, nisi forte necessitate periclitantis pudicitie uirginalis; et, ut Gelasius papa dicit, nisi in Epiphania et in Albis paschalibus et in apostolorum natalitiis non sunt consecrande, nisi causa mortis urgente.


De eadem re. Gelasius.

CLXXuIII.  uiduas autem uelare pontificum nullus attentet.

 uirgines que ante duodecim annos, insciis mundiburdis suis, sacrum uelamen capiti suo imposuerint, et illi mundiburdi integrum annum et diem hoc tacendo  consenserint, in 279 sancto proposito permaneant. Et si in predicto anno et die pro illis se proclamauerint, petitioni eorum assensus prebeatur; nisi forte Dei timore tacti, cum eorum licentia in religionis habitu perseuerent.


De eadem re. Ex eodem concilio.

CLXXIX.  uidue que spontanea uoluntate ab altari sacre conuersationis uelamen suscipiunt, decreuit sancta synodus in eodem proposito eas permanere. Non enim fas esse decernimus ut postquam se Domino semel sub uelo consecrauerint, et inter uelatas oblationes fecerint, iterum eis concedi Spiritui sancto mentiri.


Zacarias papa, cap. 7.

  uirginem aut uiduam, nisi is qui desponsatam habuerit, nullus audeat furari in uxorem. Si quis hoc temerario ausu presumpserit, anathema sit  .


Item de sanctimonialibus. Ex eodem concilio.

CLXXX. Sanctimonialis si pro lucro anime sue cum licentia abbatisse sue ad aliud monasterium pergere disposuerit, ibidemque commanere, decreuit synodus concedi. Si uero fuga discipline alium locum querit, redire cogatur.


 De concubinis. Ex epistola Leonis pape.

CLXXXI.  Non omnis mulier uiro coniuncta 280 uxor est uiri, quia non omnis filius heres est patris. Itaque aliud est uxor, aliud concubina; sicut aliud ancilla, et aliud libera. Ancillam itaque a thoro abiicere, et uxorem certe ingenuitatis accipere, non duplicatio coniugii, sed profectus honestatis est. Dubium enim non est eam mulierem non pertinere ad matrimonium in qua docetur nuptiale non fuisse ministerium. Nisi forte illa mulier et ingenua facta, et dotata legitime, et publicis nuptiis honestata uideatur.


Ut de captiuitate uenientibus maritis uxores proprie reformentur. Ex epistola Leonis.

 CLXXXII.  Quod debeant femine que, captis uiris et in captiuitatem ductis, aliis uiris nupserunt, putantes interemptos maritos, reuersis de captiuitate prioribus uiris copulari, ut cuique id quod legitime habuit reformetur, et recipiat unusquisque quod suum est, et redintegrentur federa nuptiarum.


De eadem re. Ex eodem.

CLXXXIII.  Quod non probatur esse culpabilis qui uxorem capti in matrimonio uidetur esse sortitus. Et si uiri de captiuitate regressi, intemperantia uxorum offensi non fuerint, et uoluerint eas in coniugium recipere, liberam habeant facultatem.  Et si mulier ad priores maritos redire noluerit, posteriorum uirorum amore capta, ecclesiastica communione priuetur.


281 De incestis. Ex concilio Ilerdensi, cap. 4.

CLXXXIu.  De his qui se incesta pollutione commaculant, placuit ut quousque in ipso detestando et illicito carnis contubernio perseuerant, usque ad missam tantum catechumenorum in ecclesia admittantur; cum quibus etiam nec cibum sumere ullum Christianorum, sicut Apostolus iussit, oportet.


Ex concilio Toletano.

 Salubriter precauendo sancimus ne quis fidelium  propinquam sanguinis sui, usquequo affinitatis lineamenta successione generis cognoscit, in matrimonio sibi desideret copulari. Quoniam scriptum est: Omnis homo ad proximam sanguinis sui non accedat, ut reuelet turpitudinem eius .


De eadem re. Ex concilio Agathensi.

CLXXXu.  De incestis coniunctionibus nichil prorsus uenie reseruamus, nisi cum adulterium separatione sanauerint. Hos enim esse  censemus. Si quis relictam fratris, que pene prius soror exstiterat, carnali coniunctione uiolauerit; si quis fratris uxoris germanam, si quis nouercam, si quis consobrinam, si quis filiam auunculi, uel relictam eius, si quis patrui filiam uel priuignam suam duxerit. Sane quibus coniunctio illicita interdicitur, habebunt sibi, post actam penitentiam, ineundi melioris coniugii  libertatem   .


282 De eadem re. Ex concilio Romano.

CLXXXuI.  Gregorius papa dixit: Si quis Dei ancillam, id est sanctimonialem, in coniugio duxerit, anathema sit. Si quis commatrem spiritualem in coniugio  duxerit, anathema sit. Si quis neptem [Cod. Paris., fratris uxorem] in coniugio duxerit, anathema sit. Si quis nouercam aut nurum suam duxerit, anathema sit. Si quis consobrinam duxerit, anathema sit. Si quis de propria cognatione uel quam cognatus habuit in coniugio duxerit, anathema sit. Si quis uiduam furatus fuerit in uxorem, uel consentientibus ei, anathema sit. Si quis uirginem, nisi desponsauerit, furatus fuerit in uxorem, uel consentientibus ei, anathema sit. Et in his omnibus tertio omne concilium respondit: Amen.


De iudicio. Ex concilio ad Confluentes. Carolus ad Ludowicum.

CLXXXuII.  Filiam nostram Iudith uiduam secundum leges diuinas  et humanas sub tuitione ecclesiastica et regio mundeburde constitutam Balduinus sibi furatus est uxorem; quem post legale iudicium episcopi nostri regni excommunicauerunt secundum sacros canones et definitionem sancti Gregorii pape, qui dicit: »Si quis uiduam furatus fuerit in uxorem, uel consentientibus ei, anathema sit.«


283 De feminis que uiros amittunt. Capitular. lib. I, cap. 96.

CLXXXuIII.  De feminis que uiros amittunt, placet ne se, sicut hactenus, indiscrete uelent; sed triginta dies post discessum uiri sui exspectent; et post tricesimum diem per consilium episcopi sui,  uel, si episcopus absens fuerit, consilio aliorum religiosorum sacerdotum suorumque amicorum, id quod eligere debent eligant. Et quia a sacro conuentu rogati ut hi qui publicam gerunt penitentiam, et femine que uiros amittunt, nostra auctoritate, donec deliberent quid agant, tuerentur, specialiter pro his capitula fieri et legis mundane capitulis inferenda decreuimus  .


De eadem re. Ex Capitular. lib. Iu, cap. 16

CLXXXIX.  Qui uiduam intra primos triginta dies uiduitatis uel inuitam uel uolentem sibi copulauerit, sexaginta solidos componat. Et si inuitam eam traxerit, legem suam ei componat, illam uero ulterius non attingat.


284 Qui hominem publicam penitentiam agentem interficit. Ex eodem, cap. 17.

CXC.  Qui hominem publicam penitentiam agentem interfecerit, bannum nostrum in triplo componat, et eius wirigildum proximis eius persoluat  .


Ne frater super thorum defuncti fratris ascendat. Ex concilio Aurelianensi.

CXCI.  Ne frater super thorum defuncti fratris ascendat, nec quisquam, amissa, uxore sororem eius sibi audeat sociare.


De sorore sponse uiolata. Ex concilio Ancyrano.

CXCII.  Quidam sponsam habens, sororem eius uiolauit, et grauidam reddidit. Postmodum desponsatam sibi duxit uxorem. Illa uero que corrupta est, laqueo se peremit. Hi qui fuerunt conscii, post decennem satisfactionem iussi sunt suscipi secundum gradus penitentie constitutos.


De muliere que duobus fratribus nupsit. Ex concilio Neocesariensi.

CXCIII.  Mulier si duobus  fratribus nupserit, abiiciatur usque ad mortem; uerumtamen in exitu, propter misericordiam, communio ei concedatur. Quod si defecerit uir aut mulier talibus nuptiis, difficilis erit penitentia in uita permanenti  .


285 De eadem re. Ex concilio Eliberitano.

CXCIu.  Si quis post obitum uxoris sue sororem eius duxerit, et ipsa fuerit fidelis, quinquennium a communione placuit abstineri, nisi mors cegerit.


De eadem re. Ex concilio Martini pape.

CXCu.  Si qua mulier duos fratres, aut si quis uir duas sorores duxerit, a communione separentur usque ad mortem, in morte pro misericordia uiaticum  accipiant.


De filiola et commatre. Ex epistola Rabani ad Heribaldum episcopum Antissiodorensem, cap. 20.

CXCuI.  De eo quod interrogasti, si ille qui filiolam suam, et de eo qui concubuit cum commatre sua spiritali, et de illo qui filium suum baptizauit, et cuius uxor eum de fonte suscepit, si postea in tali copulatione permanere possent, omnino illicitum esse iudicauimus. Nam in concilio Mogontiacensi scriptum est cap. 55 : »Nullus proprium filium aut filiam a fonte baptismatis suscipiat, nec  filiolam nec commatrem ducat uxorem, nec illam cuius filium ad confirmationem ante episcopum tenuerit. Ubi autem factum fuerit, separentur.«


Si quis uiduam uxorem duxerit. Ex eodem.

CXCuII.  Si quis uiduam uxorem duxerit, et postea cum filiastra sua fornicatus fuerit, 286 seu duabus sororibus nupserit, aut si qua duobus fratribus nupserit, seu cum patre et filio fornicata fuerit, tales copulationes anathematizari et disiungi precipimus, nec unquam amplius coniugio copulari, sed sub magna districtione fieri  .


De eo qui filiolam suam polluit. Unde supra.

CXCuIII.   Quam detestabile et exsecrabile scelus sit unicuique Christiano filiolam suam constuprare testatur sanctus Gregorius papa in Dialogis suis , ubi refert quemdam hominem polluisse filiolam suam, et quia neglexit penitentiam agere, subito miserabili morbo correptus exspirauit, et sepultus, non solum corpus, sed etiam omne sepulcrum, ignis inuisibilis consumpsit.


Item de incestis et eorum penitentia. Ex concilio Mogontiacensi.

CXCIX.  Si quis fornicatus fuerit cum duabus sororibus, uel cum nouerca sua, uel cum amita sua, uel cum matre sua, uel cum filia patrui sui et auunculi sui, uel cum filia amite sue siue matertere sue, uel cum nepte  sua, uel cum commatre aut filiola sua, siue quam de fonte suscepit, uel ante episcopum tenuerit, et si qua mulier simili modo fornicata fuerit, abstineat se ab ingressu domus Dei annum unum; et eodem anno, nisi Dominicis et festis diebus, solummodo pane et aqua et sale utatur; 287 arma non ferat, osculum nulli prebeat; sacrificium, nisi pro uiatico, minime sumat; sex deinde annis ingrediatur quidem domum Dei, sed carnibus et uino et sicera minime utatur, nisi festis diebus. De armis uero uel osculo siue sacrificio, sicut supra dictum est. Postea uero duobus annis, quando carne uescitur, a potu omni qui inebriare potest se contineat; et si potum biberit, minime carne uescatur, absque precipuis festis diebus. De armis uel osculo et sacrificio modum  teneat iam dictum. Inde usque ad obitum suum, nisi predictis festis diebus, a carne se abstineat tres legitimas ferias in omni hebdomada, et tres quadragesimas in anno legitime custodiat. De armis uero ut supra dictum est. Et nunquam aliquando coniugio copuletur. Hec eadem penitentia imponenda est patricidis uel fratricidis uel consanguineis, necnon et qui sponte per fraudem et auaritiam hominem innoxium occidunt, quod morchidum uocant.


In quota generatione copulenter fideles. Ex epistola Rabani ad Humbertum episcopum.

CC. Igitur de nuptiis, uel quomodo consanguinitas  honoranda sit, Dominus loquitur in Leuitico dicens: Omnis homo ad proximam sanguinis sui non accedat, ut reuelet turpitudinem eius . Cum enim Dominus populum suum de contaminationibus gentium uoluisset separare, primum generali uocabulo ad proximitatem sanguinis prohibuit quemquam accedere, ne reuelaret turpitudinem eius; deinde ipsam 288 generalitatem ferme in duodecim species subdiuisit; que tamen ultra tertiam uel quartam generationem non procedunt  . Unde accidit, ut reor, domnum Gregorium Augustino interroganti tertia uel quarta generatione iam licite connubia iungere respondisse. Similiter et in Theodori archiepiscopi gentis Anglorum Capitulis, que de necessariis conscripsit rebus, inuenimus quod in tertia  propinquitate carnis secundum Grecos liceat nubere, in quinta secundum Romanos. Qui tamen coniugia in tertia propinquitate facta non soluerent, si antea ab inscientibus compacta fuissent, equaliterque coniungeretur uir in matrimonio his qui sibi consanguinei sunt, et uxoris sue consanguineis post mortem uxoris. Hunc autem Theodorum Tharso Cilicie natum, uitellianus papa Rome episcopum ordinans, ad Britanniam misit: unde tam Orientalium quam etiam Occidentalium Ecclesiarum consuetudinibus pleniter instructus fuerat. Nec eum aliqua latere potuerunt que in obseruationibus legitimis Greci et Romani eo tempore habuerunt, maxime cum in utraque lingua perfecte instructus esset. Quod autem proximis temporibus Romanorum  pontificum scripta continent usque ad sextam uel septimam generationem coniugii usum differendum, magis ex consuetudine humana quam ex lege diuina hoc eos precepisse credendum est. Nam quod Isidorus in Etymologiis suis usque ad sextam generationem consanguinitatis abstinendum et sic legitimo connubio coniungendum asseruit, inde reor eum fecisse 289 quod genealogie seriem retexens, quousque ordinem numerandi perduxit, eo cognationem sanguinis seruandam estimauit; sicque ad innouationem generis et amicitie ius confirmandum redire ad connubium sanciuit, quando iam cognationis ordo numerari desiit. Ceterum ante omnia considerandum est ut sic censura discipline temperetur, ne per immoderationem correptionis peccati cumulus  augeatur. Scimus enim quod qui in lege cognationis ius obseruare constituit, in Euangelio fedus coniugii non dissoluendum precepit. Si enim ubicunque aliquid proximitatis uel consanguinitatis, licet longinque, inter coniugatos inueniri potest, statim matrimonium dissoluatur, uereor quod adulterium et fornicationis scelus multiplicetur: quia cum coniugato adolescentulo uel iuueni societas comparis sue denegatur, nec aliquid ei solatii impenditur unde continentiam saluare possit, libidine inflammatus per diaboli instigationem multiplici fornicatione forsitan polluitur, ac sic in precipitium mortis eterne  anima demergatur. Igitur quia a mea paruitate uoluisti, quid sentirem de hac re, tibi rescribi, proter fragilitatem presentis temporis reor hoc quod Theodorus episcopus inter Gregorium et Isidorum medius incedens in suis Capitulis definiuit magis sequendum, ut quinta generatione iam licitum connubium fiat, quia non lex diuina huic contradicit, nec etiam sanctorum Patrum dicta hoc prohibent. Si autem et in quinta ab insciis fuerit copula peracta, melius mihi uidetur et cum penitentie humiliatione, 290 si se uxoratus continere non uult, Deo satisfaciat.


De eadem re. Gregorius ad Augustinum.

CCI.  Necesse est ut etiam tertia uel quarta generatio fidelium  licenter sibi iungi debeat. Nam a secunda quam prediximus se omnino debet abstinere.


De eadem re. Ex epistola Rabani ad Reginbaldum chorepiscopum.

CCII. De eo quod interrogasti, si pater et filius, uel si duo fratres, uel si auunculus et nepos, cum una muliere fornicati sint, quid inde faciendum sit, manifestum est quod graui uindicta plectendum est quod graue facinus esse reperitur. Omnis enim mechia interdicitur ubi scriptum est: Non mechaberis. Quanto magis cum cognata uel cum coniuge seu concubina cognati. Hinc in Leuitico scriptum est: Si mechatus fuerit quis cum uxore alterius, morte moriantur et mechus et adultera. Qui dormierit cum nouerca sua uel cum nuru sua, et qui filiam et matrem  duxerit, et qui acceperit sororem suam, morte moriatur . Si enim in lege turpitudinem incestus mortis sententia uindicare iussit, quomodo in Euangelio, ubi summa iustitia est, incestuosus penitentiam peccati euadet? Unde Apostolus: Irritam qui fecerit legem Moysi, sine ulla miseratione sub duobus uel tribus testibus moritur. Quanto magis putatis deteriora mereri supplicia qui Filium Dei conculcauerit, et sanguinem testamenti pollutum duxerit, in quo sanctificatus est, et Spiritui 291 gratie contumeliam fecerit?  Igitur Theodorus iudicauit eum qui incestum fecerit duodecim annos penitere debere. Alii quindecim, alii decem, alii septem. Sed tu, priscorum Patrum uestigia sequens, his solis penitentie spatium temperes qui deuote et cum lacrymis  penitentiam egerint; ceteri definitum tempus seruent.


De illo qui seruum se fecit. Ex concilio Triburiensi, cap. 11.

CCIII.  Item indicatum est quemdam stuprasse quamdam feminam, quam postea frater eius accepit uxorem. Statuerunt eum qui stuprauit, et a se stupratam fratri celauit, quia geminauit peccatum, penitentia districtiori castigandum, et coniugium tale dissolui oportere, et mulieri quidem eis uiuentibus non fore potestatem nubendi, illis autem pro misericordia coniugium indulgere.


292 Si quis cum filia matertere sue, etc., concubuerit. Ex eodem.

 CCu.  Item interrogatum fuit, si quis cum filia matertere sue uel auunculi, amite uel patrui, concubuerit, si coniugatus fuerit, liceatne illi ulterius uti coniugio, aut non coniugato uxorem accipere. Iustum esset, sicut aliqua priorum statuta habeantur, ut in perpetuum a coniugio tales abstineant. Sed uisum est, humane fragilitatis intuitu, ut post penitentiam non quidem penitus priuentur coniugio, durissime tamen tam immanis fornicatio uindicetur, sicut sanctus papa Nicolaus et alii Romani pontifices statuerunt, ne forte desperata conscientia multiplicius peccent.


Item de incestis. Ex eodem.

CCuI.  In lectum mariti, absente uxore, soror  iuit uxoris; quam ille uxorem suam putans, dormiuit cum ea. Super hoc uisum est, si ipse per securitatem ueram hoc probauerit quod inscius fecerit hoc scelus, penitentiam quidem que sibi indicata fuerit agat, et legitimum suum coniugium habere permittatur; illam digna uindicta affligi, et in eternum coniugio priuari  .


293 De eadem re. Ex eodem.

CCuII.  Quidam fornicatus est cum aliqua muliere. Postea filius, nesciens patris factum, stuprauit eamdem. Quod cum pater rescisset, de se filioque confessus est. Statuerunt melius esse ut taliter lapsis cum digna penitentia legitima permittantur coniugia quam forte deterius delinquant; cum fornicaria  autem illa grauius agendum.


De eadem re. Ex eodem.

CCuIII.  Si quis cum duabus sororibus fornicatus fuerit, et soror sororem ab eodem antea stupratam nescierit, uel si ipse sororem eius quam antea stuprauit non intellexerit, si digne penituerint, et se continere non ualuerint, post annos septem coniugia illis non negentur. Si autem non ignorauerunt, usque ad mortem a coniugio abstineant.


 De eadem re. Ex eodem.

CCIX.  Si quis cum duabus sororibus fornicatus fuerit, uir diebus uite sue peniteat. Soror autem que de alia sorore nesciuit, licentiam habeat nubendi.


De eadem re. Ex eodem.

CCX.  Si homo fornicatus fuerit cum muliere, et frater eius nesciens duxerit eam uxorem; frater, eo quod fratri crimen celauerit, peniteat, et post penitentiam nubat. Mulier autem usque ad mortem peniteat  .


294 De eadem re. Ex eodem.

CCXI.  Si frater cum muliere fornicatus fuerit, et  frater nesciens cum eadem concubuerit, mulier diebus uite sue peniteat; post penitentiam autem frater ignarus sceleris coniugium accipiat, si uult  .


De separatione. Ex concilio ad uermeriam temporibus Pippini.

CCXII.  In tertio geniculo separentur. In quarta autem coniugatione si inuenti fuerint, non eos separamus, sed penitentiam eis indicimus. Et tamen si factum non fuerit, nullam facultatem coniungendi in quarta generatione damus.


De eadem re. Ex eodem.

CCXIII.  Si aliquis cum filiastra sua manet, nec matrem nec filiam ipsius potest habere, nec illa nec ille aliis se poterunt coniungere  ullo unquam tempore. Attamen uxor eius, si ita uoluerit, si se continere non potest, si postea quam cognouit quod cum filia sua uir eius fuit in adulterio, carnale commercium cum eo non habeat; si uult potest alii nubere.


De eadem re. Ex eodem.

CCXIu.  Si quis cum nouerca sua dormierit, neutiquam possunt ad coniugium peruenire. Si uir eius sic uult, potest aliam accipere, si se continere non potest. Similiter qui 295 cum filiastra sua uel cum sorore uxoris dormierit, stare potest.


De eadem re. Ex eodem.

CCXu  Qui dormierit cum duabus sororibus, et  una ex illis antea uxor fuerit, nullam ex ipsis habeat, nec ipsis adulteri unquam coniugio copulentur.


De eadem re. Ex eodem.

CCXuI.  Si quis cum uxore fratris sui dormierit, adulter et mecha diebus uite sue absque coniugio maneant. Ille uero cui uxor fuit, si uult, aliam coniugem accipiat.


De eadem re. Ex eodem.

CCXuII.  Si quis sponsam filii sui oppresserit, et postea filius eam duxerit, pater postmodum non habeat uxorem, nec ipsa mulier uirum. Filius qui facinus patris ignorauit aliam accipiat.


De eadem re. Ex eodem.

CCXuIII.  Si quis filiastrum aut filiastram suam ante episcopum ad confirmationem tenuerit, separetur ab uxore sua, et aliam nunquam accipiat. Similiter et mulier.


De eadem re. Ex eodem.

CCXIX.  Si quis cum matre et filia fornicatus est, ignorante matre de filia, et filia de matre, ille nunquam accipiat uxorem. Ille uero, si uolunt, accipiant  maritos. Si autem hoc scierint ipse femine, absque maritis in perpetuo maneant.


296 De eadem re. Ex eodem.

CCXX.  Similiter et de duabus sororibus, qui cum una in adulterio mansit, et aliam publice accepit, non habeat mulierem usque in diem mortis; et illa que nesciuit, accipiat maritum.


Si quis propter faidam fugit. Ex eodem.

CCXXI.  Si qui propter uindictam fugiunt in alias patrias, et dimittunt uxores suas, nec illi nec ille alteri copulentur.


Item de incestis. Ex eodem.

CCXXII.  Si quis incestum cum proxima sua commiserit, peculium suum perdat, si habet; et si se non emendare uoluerit, nullus eum in domo recipiat, neque ei cibum donet. Quod si fecerit, sexaginta solidos regi componat. Et si pecuniam non habet, mittatur, si liber est, in carcerem. Si seruus est, uapulet multis plagis.


Item de parricidis. Ex eodem.

CCXXIII. Si homo liber patrem aut matrem, fratrem uel auunculum occiderit, hereditatem propriam amittat. Et si quis mechatus fuerit cum matre et sorore et amita, hereditatem perdat.


Item de incestis. Ex eodem.

CCXXIu.  Episcopi incestuosos inuestigare studeant. Et si penitere noluerint, de Ecclesia expellantur, donec ad penitentiam 297 reuertantur. Quod si obedire sacerdotibus noluerint, oportet eos per secularem disciplinam cerceri.


De eadem re. Ex concilio Moguntiacensi, cap. 29.

CCXXu  . Si quis uiduam uxorem duxerit, et postea cum filiastra fuerit fornicatus, seu cum duabus sororibus nupserit, aut si qua cum duobus fratribus, siue cum patre et filio, si quis relictam fratris, si quis neptem, aut nouercam, aut nurum, aut consobrinam, aut filiam auunculi, aut eius relictam,  aut priuignam polluerit, eos disiungi et ulterius nunquam coniugio copulari precipimus.


De eadem re. Ex eodem.

CCXXuI.  Contradicimus quoque ut quarta generatione nullus amplius coniugio copuletur. Ubi autem post interdictum factum fuerit, separentur.


De eadem re. Ex concilio Wormatiensi.

CCXXuII.  Si quis cum duabus sororibus, seu cum duobus fratribus, aut cum his personis de quibus sacra Scriptura prohibet, fornicationem fecerit, si dignam egerit penitentiam, et se continere non potest, liceat ei legitimam uxorem uel uirum accipere.


 Si quis cum commatre fornicatus fuerit. Ex eodem.

CCXXuIII.  Si quis cum commatre spirituali fuerit fornicatus, usque ad dignam 298 penitentiam anathemate percutiatur. Similiter si cum ea quam de fonte suscepit, uel quam ante episcopum tenuerit, fornicatus fuerit. Legitimam autem, si habuerit, non dimittat uxorem.


Item de incestis. Ex eodem.

CCXXIX.  Si quis cum filiastra sua fornicatus fuerit, post dissolutum coniugium penitentiam agat. Scilicet per triennii tempus a corpore et sanguine Domini suspendatur, carnem non manducet, uinum non bibat, et omnibus diebus ieiunet, exceptis festis et Dominicis diebus.  Similiter de mulieribus que patri se clanculo in concubitu prostrauerunt et filio obseruandum est, et qui duabus se absconse sororibus pollutos cognoscunt.


Quod cum sacramento illicita coniugia soluenda sunt. Ex concilio Triburiensi.

CCXXX.  Quorum illicita coniugia scindenda sunt, uolumus ut iuramento confirment ne ad unam mensam nec sub uno tecto simul cohabitent, uel quolibet familiari colloquio perfruantur, nisi in publico aut in ecclesia. Res quas communes habuerint diuidant, ne aliqua suspicio possit nasci atque increscere.


Iuramentum de parentela quomodo inquirendum.

CCXXXI.  De illa parentela  quam dicunt esse inter illum et istam eius coniugem, quidquid inde scis uel audisti computare a tuis 299 uicinis aut tuis antecessoribus, quod tu per nullum ingenium, nec propter timorem, aut premium, aut consanguinitatem celabis episcopo tuo, aut eius misso, cui hoc inquirere iusserit, quandocunque ex hoc te interrogauerit. Sic te Deus adiuuet.


De eadem re.

CCXXXII.  Istud iura mentum quod iste iurauit de illa parentela que inter illum et eius coniugem computatur, quod tu illud  obseruabis inquantum sapis aut audisti. Sic te Deus adiuuet.


Sacramentum de incestuoso discidio.

CCXXXIII.  Ab isto die iurabis quod tu per nullum ingenium te sociabis huic tue consanguinee nomine illi, que contra legem et rectam Christianitatem usque in hunc diem tua uxor fuit, nec in coniugio, nec in adulterio, uel fornicatione, nec cum illa ad unam mensam manducabis et bibes, aut sub uno tecto manebis, nisi forte in ecclesia aut in aliquo publico loco, ubi nulla mala suspicio possit esse, ut ibi coram testibus pro certa necessitate pariter colloquamini. Nec aliam coniugem accipies, nisi forte post actam penitentiam tibi licentia data fuerit ab episcopo tuo aut eius misso.  Sic te Deus adiuuet et iste sanctorum reliquie.


Inuocatio iudicii.

CCXXXIu.  De hoc quod mihi reputatum est in hac synodo quod simul cum ista femina 300 adulterium uel fornicationem fecissem: quod ego non ita feci, nec inde me culpabilem recognosco. Sic me Deus adiuuet ad istud iudicium suum.


Iuramentum post datam penitentiam de perpetrata luxuria.

CCXXXu.  Ab isto die cum femina cum qua adulterium uel fornicationem fecisti, unde disciplinam uel penitentiam suscepisti, amplius non adulterabis, nec fornicaberis, nec eam  in uxorem accipies, nisi forte post peractam penitentiam tibi licentia data fuerit ab episcopo aut eius misso. Sic te Deus adiuuet.


De eo qui, uiuente marito, coniugem illius adulterasse accusatus perhibetur. Ex synodo Meldensi.

CCXXXuI.  Is qui uiuente marito coniugem illius adulterasse accusatur, et eo in proximo defuncto eamdem sumpsisse dignoscitur, omnimodis publice penitentie subigatur. De quo etiam post penitentiam, prefata, si expedierit, seruabitur regula, nisi forte idem aut mulier uirum, qui mortuus fuerat, occidisse notentur, aut propinquitas uel alia quelibet actio criminalis impediat. Quod si probatum fuerit, sine ulla spe coniugii cum penitentia perpetuo maneant.  Si autem negauerit se eamdem feminam uiuente uiro adulterasse, et prefati homicidii nemo eorum reus exstiterit, et probatis testibus neutiquam conuinci potuerit, purgent legaliter famam sue opinionis, et sumpto utantur coniugio, si 301 alia, ut diximus, non impedierit ratio.


De eadem re. Ex concilio Triburiensi.

CCXXXuII.  Relatum est auribus sanctorum sacerdotum quemdam alterius uxorem stupro uiolasse, insuper et meche uiuente uiro suo iuramentum dedisse ut post legitimi mariti mortem, si superuixisset, duceret in uxorem; quod et factum est. Tale igitur connubium prohibemus et anathematizamus.


 Inuocatio de morte mariti uel uxoris.

CCXXXuIII. De hoc quod tu accusata es in presentia istius episcopi, in hac synodo, quod per tuum factum et per tuum consilium tuus maritus illius uel tua coniux illius mortem recepisset, et uitam perdidisset, omnino non est ita, nec tu in eius uita aut membris quidquam fecisti aut cum aliis consiliatus es unde merito secundum ecclesiasticum iudicium penitentie remedia suscipias, aut secundum mundanam legem mortem aut aliquod damnum sustineas. Sic te Deus adiuuet ad istud iudicium.


Iuramentum uel inuocatio de homicidio imputato.

CCXXXIX. De hoc quod tibi imputatum est in presentia tui episcopi, cuius parechianus es, quod tu illum hominem cum aliis hominibus sequacibus  tuis occidisses propter hanc causam ut bona illius diriperes et eius uxorem tibi in matrimonium sociares, in ueritate non est ita, nec tu solus nec cum 302 aliis hominibus illum hominem occidisti, nec ut suam uitam aut membra perderet cum aliis consiliatus es, nec in eius morte quidquam habes factum unde merito aut penitentiam suscipias, aut uindictam suscipias, aut pretium aliquod persoluas. Sic te Deus adiuuet.


Iuramentum de reconciliatione coniugatorum.

CCXL.  Ab isto die in antea istam tuam coniugem, nomine illam, quam iniuste dimiseras, ita tenebris sicut per rectum maritus suam debet habere coniugem in dilectione et  debita disciplina, nec eam per ullum malum ingenium separabis a te, nec ea uiuente aliam accipies. Sic te Deus adiuuet.


De eadem re.

CCXLI.  Amodo in antea istum tuum maritum, quem iniuste dimiseras, ita tenebris et amplexaberis, et ei in seruitio, in amore et in timore ita eris subiecta et obediens, sicut per rectum uxor debet subiecta esse marito, nec unquam ab eo te separabis, nec illo uiuente alteri uiro te sociabis in coniugio aut adulterio. Sic te Deus adiuuet.


De his qui matrimonio iuncti sunt et nubere non possunt. Ex epistola Rabani, cap. 29.

CCXLII.  Quod autem interrogasti de his qui matrimonio iuncti sunt, et coire non possunt, an ille aliam uel illa alium ducere possit. Quibus scriptum est: »uir et mulier si se 303 coniunxerint, et postea dixerit mulier de uiro, quod non possit coire cum eo, si potest probare per iustum iudicium quod uerum sit, accipiat alium.


De eadem re. Ex concilio ad uermeriam temporibus Pippini regis, cap. 17.

CCXLIII.  Si qua mulier se proclamauerit quod uir suus nunquam cum ea coisset, exeant inde ad crucem; et, si uerum fuerit, separentur, et illa faciat quod uult.


 De eadem re.

CCXLIu.  Si quis accepit uxorem, et habuit ipsam aliquo tempore, et ipsa femina dicat quod non coisset cum ea, et ille uir dicit quod sic fecit, in ueritate uiri consistat, quia uir caput est mulieris.


De eadem re. Ex concilio Triburiensi.

CCXLu.  Si duxerit uir uxorem, et concumbere cum ea non ualens, frater eius clanculo eam uitiauerit, et grauidam reddiderit, separentur. Considerata autem imbecillitate, misericordia eis impertiatur ad coniugium, tantum in Domino.


De fornicatione diuersarum personarum. Ex Penitentiali Romano, Theodori episcopi, et Bede presbyteri.

 CCXLuI. Adolescens si cum uirgine peccauerit, annum peniteat.

Si semel et fortuito casu, leuigetur ei penitentia, 304 et tantum usque ad annum plenum peniteat.

Si infra triginta annos adolescens fornicationem faciat, tres quadragesimas et legitimas ferias.

Si propter hoc peccatum seruitio humano abdicti sunt, quadraginta dies peniteant.

Si uxoratus cum uirgine fornicatus fuerit, duos annos peniteat, ita primum omnium, ut sua se contineat. Si ei consenserit, uxori etiam addatur modus penitentie.

Si laicus cum laica fornicatus fuerit, tres annos peniteat; et quanto sepius, tanto magis tempus addatur.

 Laicus maculans se cum ancilla Dei, duos annos peniteat. Si genuerit ex ea filium, annos tres peniteat. Si sine coniugio est, tres quadragesimas et legitimas ferias. Si canonici sunt et fornicantur, annum unum; si frequenter, duos.

Qui in gradu est, annos tres peniteat. Monachus sine gradu uel canonicus gradum habens, si cum puella laica fornicati sunt, annos tres peniteant. Si cum sanctimoniali, annos septem peniteant. Monachi cum gradu fornicationem facientes, septem annos peniteant. Si monachus laicam duxerit, tres annos peniteant, illa duos et legitimas ferias. Si usque ad generationem filii, quatuor annos peniteat. Si occiderit, septem annos peniteat.

 Si episcopus fornicatus fuerit, octo annos peniteat. Alii iudicauerunt duodecim annorum penitentiam. Post annum tertium leuius peniteat.

305 Presbyter cum puella fornicans, annos quatuor et tres quadragesimas in anno, et ferias quartam et sextam in pane et aqua. Si cum ancilla Dei fornicatus fuerit, septem annos peniteat.

 Episcopus, presbyter, et diaconus, si in fornicatione, periurio uel furto captus est, deponatur; non tamen communione priuetur, quia non uindicat Dominus bis in idipsum  .


Item de incestis.

CCXLuII. Si adolescens sororem suam duxerit,  quinque annos peniteat. Si matrem, septem annos. Et quandiu uixerit, nunquam sit sine continentia [leg. penitentia].


Item alii.

Qui cum matre fornicatus fuerit, quindecim annos peniteat.

Qui cum filia uel sorore fornicatus fuerit, ab omni carne se abstineat, et quindecim annos peniteat.

Si mater cum filio suo paruulo fornicata fuerit, tres annos abstineat se a carne, et diem unum in unaquaque hebdomada ieiunet usque ad uesperam


Item.

Qui habet matrem et filiam, duas sorores, uxorem patris et fratris, patruelis aut auunculi, neptem aut consobrinam, aut qui in prima, secunda, uel tertia  generatione iuncti sunt, istis uolumus indicare ut separentur. Et propter 306 nouellam plantationem Ecclesie, ut septem annos agant penitentiam, tres primos annos tres dies in hebdomada, id est, feria secunda, et quarta, et sexta, quadraginta dies ante Pascha, uiginti ante missam sancti Ioannis, uiginti ante Natale Domini. Quatuor uero reliquos annos, feria quarta et sexta, et quatuordecim noctes ante missam sancti Ioannis et alias ante Natale Domini. Si se redimere uult, donet unum denarium aut pretium unius denarii pro uno die. Si pauper est, donet dimidium denarium.


De sordidatione puerorum.

CCXLuIII. Pueri se manibus inuicem coinquinantes, quadraginta dies peniteant; maiores uero, centum  dies. Pueri se inter femora sordidantes, centum dies peniteant, maiores tres quadragesimas et legitimas ferias. Paruulus a maiore oppressus septem dies peniteat. Si consenserit, uiginti dies. Puer uoluntarie se polluens, triginta dies, iuuenis uero quadraginta dies peniteat.


De menstruis abstinendis.

CCXLIX. Qui cum muliere menstruata nupserit, quadraginta dies peniteat.


Ut supra.

Si quis cum uxore sua retro nupserit, quadraginta dies peniteat. Si in terga nupserit, tres annos, quia sodomiticum scelus est. uiri inter femora fornicantes annum unum peniteant. Si in terga, tres annos. Si pueri sunt, duos annos peniteant.


 307 De mulierum fornicatione

CCL.  Mulier, quocunque molimine aut in seipsa aut cum altera fornicans, tres annos peniteat.


Unde supra

 Si sanctimonialis cum alia sanctimoniali per aliquod machinamentum fornicatur, septem annos peniteat.


De illecebroso amplexu.

CCLI.  Qui per illecebrosos amplexus femine uel per osculum polluitur, triginta dies peniteat. Qui tetigerit inuerecunde  carnem eiusdem femine, tres menses peniteat. Qui per turpiloquium polluitur, septem dies peniteat.

Presbyter si osculatus fuerit feminam per immundum desiderium, uiginti dies peniteat. Si inquinatus fuerit, quadraginta dies peniteat. Qui in ecclesia per somnum polluitur, tres dies peniteat. Qui in somnis uoluntate pollutus est, surgat, et cantet septem psalmos penitentiales, et dies triginta. Qui peccare uoluerit in somnis, et non fuerit pollutus, triginta quatuor psalmos cantet.


De fundendo semen.

CCLII.  Clericus si semen fuderit non tangendo, septem dies peniteat. Si tangit cum manu, uiginti dies. Si diaconus, triginta dies. Si presbyter, hebdomadas quatuor. Presbyter  si semen fuderit per cogitationem, 308 septem dies peniteat. Monachus similiter. Qui uoluntarie semen fudit in ecclesia, si clericus est, quatuordecim; si monachus aut diaconus, triginta dies; si presbyter, quadraginta; si episcopus, quinquaginta dies peniteat.


De quadrupedum fornicatione.

CCLIII.  Qui cum pecude peccat, annum unum. Quidam iudicant annos decem, quidam septem, quidam quatuor, quidam centum dies.


Item.

Si quis clericus cum quadrupede fornicatus fuerit, annos duos, subdiaconus tres, diaconus et monachus quinque, presbyter septem, episcopus decem peniteat.


 De Sodomitis.

CCLIu.  Qui fornicauerit sicut Sodomite, quidam iudicauerunt decem annos, quidam septem, alii unum. Pueri centum dies. Alii iudicauerunt, si in consuetudine est, laicus annos quinque, clericus septem, subdiaconus et monachus octo, diaconus decem, presbyter duodecim, episcopus tredecim peniteat.


De eadem re. Ex concilio Ancyrano.

CCLu.  De his qui irrationabiliter uersati sunt siue uersantur, quotquot ante uiginti annos  etatis tale crimen commiserunt, quindecim annis exactis in penitentia communionem 309 mereantur orationum. Post quinquennium, id est post uiginti annos, oblationis sacramenta contingant. Quotquot autem post uiginti annos etatis, uxores habentes, in hoc peccatum prolapsi sunt, uiginti quinque annos penitentiam agentes, ad orationis communionem recipiantur. Et post quinquennium iidem post triginta annos communicent.


De eadem re. Ex eodem concilio.

CCLuI.  Eos qui irrationabiliter uixerunt, et lepra  inusti criminis alios polluerunt, precepit sancta synodus inter eos orare qui spiritu periclitantur immundo.


De eadem re. Ex lib. I Capitularium, cap. 19.

CCLuII.  Si inuenti fuerint qui cum quadrupedibus uel masculis contra naturam peccant, dura et districta penitentia cercendi sunt. Quapropter episcopi uel presbyteri, a quibus iudicium penitentie iniungitur, conentur omnimodis hoc malum radicitus abscidere.


De eadem re. Ex dictis Basilii.

CCLuIII.  Clericus uel monachus adolescentium uel paruulorum insectator, uel qui osculo uel aliqua occasione turpi reprehensus  fuerit, publice uerberetur, et coronam amittat; decaluatusque turpiter, sputamentis obliniatur in facie; uinculisque arctatus ferreis, carcerali sex mensibus angustia maceretur, et triduo per hebdomadas singulas ex pane hordeaceo 310 ad uesperam reficiatur. Post hec, aliis sex mensibus sub senioris spiritalis custodia segregata in curticula degens, operi manuum et orationi sit intentus, uigiliis et fletibus subiectus, et sub custodia semper duorum fratrum spiritalium ambulet, nulla priuata locutione uel consilio deinceps iuuenibus coniungendus.


De eadem re. Ex dictis Isidori.

CCLIX.  Si quis ex  iuuenibus uel aliqua suspiciosa persona cum paruulis iocauerit, diuturna penitentia maceretur.


De eadem re. Unde supra.

CCLX.  Si deprehensus fuerit aliquis frater ludere cum pueris et habere amicitias etatis infirme, tertio commoneatur ut memor sit honestatis atque timoris Dei. Si non cessauerit, seuerissime corripiatur.


De eadem re. Ex lege Theodosiana, lib. 9.

CCLXI.  Omnibus flagitiosum est uirile corpus muliebriter constitutum alieni [Editio Helmestad., constituere et ad al.] sexus damnare patientiam. Nihil enim discretum uidentur habere cum feminis. Huiusmodi  scelus spectante populo flammis uindicibus expiabis [edit. Helmestad., expiabunt].


De copulatione fidelium. Ex concilio Wormatiensi.

CCLXII.  In copulatione fidelium generationum numerum non definimus; sed id statuimus, 311 ut nulli liceat Christiano de propria consanguinitate seu cognatione uxorem accipere usque dum generatio recordatur, cognoscitur, aut memoria retinetur

Hec de multimoda fornicatione ex diuersis opusculis perstrinximus, sacerdotum iudicio relinquentes quid salubrius et utilius esse in dandis penitentiis decernant.


 Ne in domibus fidelium adulteria perpetrentur. Ex concilio Meldensi.

CCLXIII.  Prouideant uiri potentes, et maxime potentes femine, ut in suis domibus adulteria et luxurie concubinatice et incesta adulteria non uigeant. Et suos presbyteros [uetus codex ms., sui presbyteri], qui cum eis in capella uadunt, huiusmodi uirtutem habere faciant, quatenus in domibus suis omnia uitia resecent, et orationem Dominicam ac Symbolum cunctos tenere et frequentare compellant, quia parechiani presbyteri et episcoporum ministri de minoribus et leuioribus personis hoc prouidere studebunt.


De eadem re. Ex Capitularium lib. III.

 CCLXIu.  Dictum est nobis quod in quibusdam locis episcopi et comites ab incestuosis, et ab his qui decimas non dant, wadios accipiant, et a presbyteris pro quibusdam negligentiis, et inter se pecuniam diuidant, quod penitus abolendum decreuimus, ne forte auaritie locus detur.


312 ABHINC DE FURTO ET RAPINA. Ex Penitentiali.

CCLXu.  Qui cupiditate captus furtum fecerit, quod abstulerit reddat, et annos quinque peniteat.


De eadem re. Ex lege Romana.

CCLXuI. Pecunia ecclesiastica furata, siue rapta,  soluatur quadruplum, popularia dupliciter  .


De eadem re. Ex Penitentiali.

CCLXuII. Qui sepe furtum fecerit, septem annos peniteat.


De eadem re. Ex eodem.

CCLXuIII.  Si quis furtum capitale commiserit, id est, quadrupedia tulerit, uel casas effregerit, septem annos peniteat, et quod furatum est reddat. Si quis uero de minoribus semel aut bis furtum fecerit, reddat quod tulit, et annum unum peniteat in pane et aqua. Et si reddere non potuerit, annos tres peniteat.


Unde supra.

Si quis sepulcrum uiolauerit, septem annos peniteat,  tres ex his in pane et aqua.


313 De eadem re. Ex concilio Toletano.

CCLXIX.  Si quis clericus in demoliendis sepulcris fuerit deprehensus, oportet in tali scelere proditum a clericatus ordine submoueri et penitentie triennio deputari


De eadem re. Ex concilio Agathensi.

CCLXX.  Si quis clericus furtum ecclesie fecerit, peregrina ei communio tribuatur.


 De eadem re. Ex eodem.

CCLXXI.  Si quis clericus aut monachus furtum fecerit, quod potius sacrilegium dici potest, id censuimus ordinandum, ut iunior uirgis cesus, tanti criminis reus, nunquam officium ecclesiasticum accipiat. Si uero iam ordinatus in hoc facinore fuerit deprehensus, nominis ipsius dignitate priuetur, cui sufficere potest, pro actus sui leuitate, impleta penitentie satisfactione, sola communio  .


De eadem re. Ex dictis Hieronymi ad Titum.

CCLXXII  Fur autem non solum in maioribus, sed etiam in minoribus iudicatur. Non enim quid furto ablatum est, sed mens furantis attenditur. Quomodo in fornicatione  non idcirco diuersa est fornicatio, si mulier pulchra aut deformis, ancilla aut ingenua, 314 pauper aut opulenta. Sed qualiscunque illa fuerit, una est fornicatio. Ita in furto, quantumcunque quis abstulerit, furti crimen incurrit.


De eadem re. Augustini dicta.

CCLXXIII.  Dixit Dominus ad Moysen: Accipiat unusquisque a proximo suo et proxima uasa argentea et aurea et uestes, etc. Non hinc quisquam exemplum sumendum putare debet ad exspoliandum proximum. Hoc enim Deus iussit, qui nouerat quid quemque pati oporteret. Nec Isrelite fecerunt; sed Deo iubente ministerium prebuerunt. Quemadmodum cum minister occidit eum quem iudex iussit occidi;  profecto si id sponte faciat, homicida est, etiamsi eum occidat quem scit a iudice occidi debuisse.


Item Augustinus.

 Penale est occulte auferre. Multo maioris pene est uisibiliter eripere. Auferre ergo nolenti, siue occulte, seu palam, habet preceptum suum. Furti enim nomine bene intelligitur omnis illicita usurpatio rei aliene. Non enim rapinam permisit qui furtum prohibuit, sed utique sub furti nomine et rapinam intelligi uoluit. A parte enim totum significauit quidquid proximo aufertur.


De eadem re. Ex Capitularibus.

CCLXXIu.  Si quis infra regnum rapinam  fecerit, aut cuiquam nostro fideli aut eius homini aliquid ui abstulerit, in triplo, cui tulit, 315 legibus componat, et insuper bannum nostrum persoluat. Postmodum uero ante nos a comite adducatur, ut in bastiniaco retrusus usque dum nobis placuerit, penas luat. Nam si publice actum fuerit, publicam inde agat penitentiam iuxta sanctorum canonum sanctiones. Si uero occulte, sacerdotum consilio exinde agat penitentiam: quoniam raptores, ut Apostolus ait, nisi inde ueram egerint penitentiam, regnum Dei non possidebunt. Qui uero de rebus ecclesiarum  aliquid abstulerint, grauius inde iudicentur, quia sacrarum rerum ablatio sacrilegium est, et sacrilegus uocatur qui exinde aliquid tulerit. Extorres namque a liminibus sancte Dei Ecclesie tales persone usque ad satisfactionem ecclesie quam leserunt, sunt habende atque firmiter denotande  .


De eadem re. Ex Penitentiali.

CCLXXu.  Si aliquis de ministerio Ecclesie quolibet modo aliquid furatus fuerit, septem annos peniteat.


De eadem re. Ex concilio Wormatiensi.

CCLXXuI.  Sepe contingit ut in monasteriis furta perpetrentur. Idcirco statuimus ut quando ipsi fratres de talibus se purgare debent, missa ab abbate celebretur, uel  ab aliquo presentibus fratribus. Et sic, expleta missa, omnes communicent in hec uerba: 316 Corpus Domini sit tibi ad probationem hodie  .


De causa criminali. Ex eodem.

CCLXXuII.  Si episcopo aut presbytero causa criminalis, homicidium, adulterium, et maleficium reputatum fuerit, in singulis missam tractare debet, et secretam publice dicere, et communicare, et de singulis sibi reputatis innocentem se ostendere. Quod si non fecerit, quinquennio a liminibus ecclesie extraneus habeatur.


De rapina et uiolentia. Ex Capitulari.

CCLXXuIII.  Episcopi euangelice et apostolice  necnon prophetice auctoritatis sententias de rapina et ui et decreta canonica et apostolica breuiter debent habere adnotata, et hec omnibus publice relegant. Missi quoqu legationis legales sententias et predecessorum nostrorum et nostra de hac causa capitula omnibus nota faciant. Et episcopi Dei et episcopali auctoritate depredationes et rapinas omnibus interdicant. Et missi et comites 317 nostri cunctis ex nostro banno prohibere firmiter studeant ut cognoscant omnes quod si tale aliquid facere presumpserit, secundum diuinas sententias episcopalem excipiet sententiam; et secundum leges et capitula regia emendare cogatur, et secundum iudicium fidelium nostrorum condignam uindictam excipiet.


 De eadem re. Ex eodem.

CCLXXIX.  Quod si, quod absit, talis emerserit qui Dei timorem postponat, et ecclesiasticam auctoritatem contemnat, et regiam potestatem refugiat, sciat, quicunque ille fuerit, quia et secundum canonicam auctoritatem ab omnium Christianorum cetu et a sancte Ecclesie consortio in celo et in terra alienus efficietur, et regali postestate atque  omnium regni fidelium unanimitate, sicut Dei inimicus, et regni deuastator, persequetur usque a regno exterminetur.


Unde supra.

CCLXXX.  Audiant rapaces quid Dominus per Isaiam dicit: Rapina pauperis in domo uestra. Et per Apostolum: Neque rapaces, neque homicide, neque adulteri, regnum Dei possidebunt. Unde intendant quale quantumque peccatum est rapina, quam cum adulterio et homicidio sanctus comparauit Apostolus. Item ipse dicit: Si quis fornicator, aut adulter, aut rapax, aut homicida est, cum huiusmodi nec cibum sumere Christiano licet ante satisfactionem. Et beatus Ioannes apostolus talem hominem 318 salutare uetat dicens: Nec  aue ei dixeris, neque in domum receperis. Qui enim aue ei dicit, communicat operibus eius malignis. Audiant quid in Toletano concilio scriptum est. Require cap. 36.

CCLXXXI. Si quis, inquiunt, de potentioribus clericum aut pauperem exspoliauerit. Require retro ubi de homicidiis continetur.

Audiant raptores et predones rerum ecclesiasticarum quid sanctus Anacletus a Petro apostolo ordinatus dicat.


De eadem re. Anacletus

CCLXXXII.  Qui abstulit, inquit, aliquid patri, homicide particeps est. Pater noster sine dubio Deus est, qui nos creauit. Mater uero nostra Ecclesia, que  nos in baptismo spiritaliter genuit. Ergo qui Christi pecunias et Ecclesie aufert, rapit, aut fraudatur, homicida est, atque ante Deum homicida deputatur. Qui enim res Ecclesie abstulerit, sacrilegium facit, et ut sacrilegus iudicandus est.


Item Urbanus papa et martyr dicit.

CCLXXXIII.  Res et facultates ecclesiastice oblationes appellantur, quia Domino offeruntur, et uota sunt fidelium ac pretia peccatorum atque patrimonia pauperum. Si quis illa rapuerit, reus est damnationis Ananie et Saphire; et oportet huiusmodi tradere Satane, ut spiritus saluus sit in die Domini.


319 Item Lucius papa.

 CCLXXXIu.  Rerum ecclesiasticarum et facultatum raptores a liminibus sancte Ecclesie anathematizantes apostolica auctoritate pellimus et damnamus atque sacrilegos esse iudicamus, et non solum eos, sed etiam omnes consentientes eis: quia non solum qui faciunt, sed etiam qui consentiunt, rei iudicantur.


 De eadem re.

CCLXXXu.  Augustinus dicit: Qui aliquid de ecclesia furatur et rapit, Iude proditori comparatur.


In canonibus scriptum.

CCLXXXuI.  Si quis oblationes ecclesie extra ecclesiam rapere uel dare uoluerit preter conscientiam episcopi uel eius cui huiusmodi officia commissa sunt, anathema sit.


De eadem re. Ex concilio Meldensi, cap. 61.

CCLXXXuII.  Ut peruasores rerum ecclesiasticarum, qui easdem res contra auctoritatem non solum retinere,  uerum etiam crudeliter depopulari noscuntur, quidam etiam et facultates ecclesie in diuersa collaboratione et reditibus eas exspoliant; sed et pauperes et uicinos et circummanentes immisericorditer exspoliant, deuastant, et opprimunt, ut rapaces, qui secundum Apostolum  a regno Dei excluduntur, ex criminali et publico peccato 320 publica penitentia satisfaciant. Quod si hoc agere noluerint, et potestate regia ad hoc exhortati uel coacti non fuerint, proferatur contra eos apostolica terribilis sententia, qua dicitur: Si quis frater nominatur, et est rapax, cum huiusmodi nec cibum quisquam sumere presumat . Quia iniquum et sacrilegum est, ut Symmachus papa  et post eum beatus Gregorius   Sabino subdiacono scribit, et contra leges est, si quis quod uenerabilibus locis relinquitur, praue uoluntatis studiis suis compendiis tentauerit retinere. Secundum statuta canonum ab omni ecclesiastica communione ut sacrilegus debet arceri, donec studeat digna satisfactione quod admisit corrigere.


De his qui loca sacrata infringunt. Ex eodem.

CCLXXXuIII.  Ut hi qui monasteria et loca Deo sacrata et ecclesias infringunt, et deposita uel alia quelibet exinde abstrahunt, et sacerdotes ac uiros ecclesiasticos non solum dehonorant, uerum diuerso modo affligunt, uelut sacrilegi, canonice sententie subigantur, atque excommunicentur.


 Quomodo episcopus ad synodum uocet predatores. Unde supra.

CCLXXXIX.  Episcopus in cuius parechia aliquis consistens aliquid iniuste fecerit, semel et bis atque tertio, si necesse fuerit, uocabit illum  sua admonitione per suum nuntium canonice ad emendationem siue compositionem et ad penitentiam, ut Deo et ecclesie 321 satisfaciat, quam lesit. Si autem despexerit atque contempserit eius admonitionem et saluberrimam inuitationem, feriat illum pastorali uirga, hoc est sententia excommunicationis, ut a communione sancte Ecclesie omniumque Christianorum sit separatus usque ad congruam satisfactionem et dignam emendationem. Quam excommunicationem debebit isdem episcopus seniori illius notam facere et omnibus suis cepiscopis, ne eum recipiant usque ad dignam satisfactionem  .


De his qui alterius parechiani sunt. Ex eodem.

CCXC.  De illis autem qui infra parechiam beneficium aut hereditatem habent, et alterius episcopi parechiani sunt, et dum de loco ad locum iter faciunt, rapinas et depredationes peragunt, placuit nobis et fidelibus nostris, ut excommunicentur, nec ante ex parechia exeant quam que perpetrarunt digne emendent. Quorum excommunicatio seniori eorum et proprio episcopo significanda 322 est, ne eos recipiant antequam illuc redeant ubi rapinam fecerunt et omnia pleniter emendent  .


De eadem re. Unde supra.

CCXCI.  Placuit nobis et fidelibus nostris pro  communi utilitate et instanti necessitate ut nullus episcoporum grauiter ferat si eius parechianum pro huiusmodi depredationis causa alter episcopus excommunicauerit.


De eadem re. Ex eodem.

CCXCII.  Si aliquis autem regiam potestatem et episcopalem auctoritatem pro nichilo duxerit, et rebellis existens in rapina occisus fuerit, nulli fidelium nostrorum, qui eum occiderit, aliquis faidam portet, neque pro eius morte aliquid componat.


Si episcopus non excommunicet predatorem. Ex concilio ad Pistas.

CCXCIII.  Episcopus autem secundum 323  Toletani concilii capitulum septimum, ad quem pertinere noscuntur illi qui talia contra Deum et Ecclesie pacem faciunt, si eos quolibet munere uel fauore aut negligentia admonere aut excommunicare distulerit, ut aut reuertentes [In Capitulis Caroli Calui, adm. noluerit, ut aut reu.] suscipiat, aut  contemnentes de Ecclesia eiiciat, excommunicatus a collegio ceterorum habebitur quousque emendationis uel damnationis eorum ab eo sententia promulgetur. Quoniam nisi communiter certauerimus ut in omnibus iustitia conseruetur, nec rex pater patrie, nec episcopi propitiatores et reconciliatores populi, nec qui participatione nominis Christi Christiani uocamur, hoc quod humano ore dicimur in diuinis oculis esse ualemus.


Item de rapacibus. Ex concilio Mogontiacensi.

CCXCIu.  Quisquis fastu superbie elatus domum Dei ducit contemptibilem, et possessiones Deo sacratas atque ad honorem Dei sub regie immunitatis defensione constitutas inhoneste tractauerit,  uel infringere presumpserit, aut incendia uel uastationes ausu temerario perpetrauerit, quasi inuasor et uiolator Ecclesie Dei, que est domus Dei uiui, a communione omnium fidelium abscidatur. Decet etiam ut indignationem domini regis sentiat, cuius beneuolentie contemptor et constitutionis preuaricator exstitit.


324 Quod episcopi protegere et defendere populum debent. Ex concilio Toletano.

CCXCu.  Episcopi in protegendis populis ac defendendis impositam sibi curam non ambigant; ideoque dum conspiciunt iudices ac potentes pauperum oppressores existere, prius eos sacerdotali communione [leg. commonitione] redarguant; et si contempserint  emendari, eorum insolentiam regiis auribus intiment; ut quos sacerdotalis admonitio non flectit ad iustitiam, regalis potestas ab improbitate cerceat.


Item de malefactoribus. Ex concilio Triburiensi, cap. 8.

CCXCuI.  Conquesti sunt quidam de quibusdam malefactoribus, quorum tam nimia improbitas est ut admonitionem sacerdotum non curent, bannum episcoporum contemnant, ad synodum ter quaterque uocati uenire despiciant, ad extremum communicari pro nichilo ducant. De talibus etiam in Capitulari statutum est regie cognitioni suaderi debere. Et deuoto regi Arnulfo cum sancta synodo placuit ut quicunque post excommunicationem debitam sic Deum parui estimant et Christianitatem,  seculari potestate persequendos; et si interficiantur, iaceant absque compositione.


325 De eadem re. Ex concilio apud Suessionis.

CCXCuII.  Obtentum est etiam a deuotissimo principe Carolo ut incesti quilibet aliique perditi examen episcoporum refugientes, per iudices publicos ad eorum presentiam deducantur, ne ulterius illecebram peccandi nutriat impunitas uitiorum.


Ex concilio apud Lauriacum in pago Andecauensi anno 844 indict. 6, c. 1, mense Octobri  .

CCXCuIII.  Si quis publicus  diuine legis preuaricator, uel pro manifestis criminibus, ecclesiastica iusta et rationabilia iudicia contemptor repertus fuerit; ac sanctorum Patrum constitutionibus contradictor, si monitionibus episcopalibus obtemperare distulerit, anathematizetur.


Ex eodem, cap. 2.

CCXCIX. Si quis contra regiam dignitatem dolose ac callide et perniciose agere comprobatus fuerit, nisi dignissime satisfecerit, anathematizetur.


Ex eodem, cap. 3.

CCC.  Si quis potestati regie, que non est iuxta Apostolum  nisi a Deo, contumaci et inflato spiritu contradicere  uel resistere presumpserit, et eius iustis et rationabilibus imperiis secundum Deum et auctoritatem ecclesiasticam ac ius ciuile obtemperare noluerit, anathematizetur.


326 Unde supra, cap. 4.

CCCI. Quicunque superbie facibus accensi, uel proteruia stomachati, hec que pro sancte matris Ecclesie tranquillitate sacerdotalique rigore a nobis unanimiter definita, manibusque propriis roborata, uiolauerint, placet eos omnes anathematizari.


Si homo accusatur et negauerit. Ex concilio Triburiensi.

CCCII.  Nobilis homo uel ingenuus, si in synodo  accusatur et negauerit, si eum fidelem esse sciunt, iuramento se expurget. Si antea deprehensus fuerit in furto atque periurio, ad iuramentum non admittatur. Sed, sicut qui ingenus non est, feruenti aqua et candenti ferro se expurget


Ut nullus alterius parechianum excommunicet. Ex epistola Zephyrini pape.

CCCIII.  Nemo absens iudicetur, quia humane et diuine hoc prohibent leges. Nullum namque eorum, id est accusatorum, sententia non a suo iudice dicta constringat, quia et seculi leges idipsum fieri precipiunt  .


De eadem re. Ex lege Theodosiana.

CCCIu.   In causis priuatorum talis ratio obseruetur, ut nullus alterius iudicis nisi sui sententia teneatur.


327 Ex eadem, cap.

 Nullus penitus audiatur qui unius cause propositionem apud duos iudices partiri uoluerit.


De eadem re. Ex Capitularibus.

CCCu.  Ut nemo episcoporum hominem peccantem ab Ecclesia et Christiana religione uel communione alienet donec illum ut secundum euangelicum preceptum ad  emendationem et penitentiam redeat commonitum habeat. Quod si incorrigibilis permanserit, regie potestati episcopus notum faciat, ut constringatur. Quod si nec sic correxerit, tunc secundum leges canonicas a communione ecclesiastica segregetur.


De eadem re. In synodo Meldensi, cap. 55.

CCCuI.  Ut nemo episcoporum quemlibet sine certa et manifesta peccati causa communione priuet ecclesiastica. Anathema autem sine consensu archiepiscopi aut cepiscoporum, prelata etiam euangelica admonitione, nullum ponat, nisi unde canonica docet auctoritas: quia anathema eterne est mortis damnatio, et nonnisi pro mortali debet imponi crimine, et illi qui aliter non potuerit  corrigi.


328 Ut non cito ira commotus aliquem episcopus excommunicet. Ex epistola Euaristi pape.

CCCuII. . Deus omnipotens, ut nos a precipitata prolatione sententie compesceret, cum omnia nuda et aperta sint oculis eius, mala tamen Sodome noluit audita iudicare priusquam manifeste agnosceret que dicebantur. Unde ait: Descendam, et uidebo utrum clamorem qui descendit ad me opere compleuerint, annon est ita, ut sciam . Cuius exemplo monemur ne ad proferendam sententiam unquam precipites simus, aut temere indiligenterque indiscussa quoquo modo iudicemus.


 De eadem re. Ex dictis Gregorii.

CCCuIII.  Beatus Iob dicit: Causam, quam nesciebam, diligentissime inuestigabam . Summopere precauere debent rectores Ecclesiarum, et qui publica iudicia exercent, ut in dictandis sententiis nullatenus leuitate aut furore ducti sint precipites; sed causis prius diligenter uentilatis, cum res que ignorabatur pleniter ad notitiam uenerit, tunc diuina et humana lex reuoluatur, et secundum quod ibi constitutum est, remota personarum acceptione, definitiua proferatur sententia. Hinc est quod Moyses querelas populi semper ad Dominum, tabernaculum ingressus, referebat, et iuxta quod Dominus imperabat, iudicia proponebat; nimirum nos instituens  ut non ex corde nostro, sed ex oraculo diuino, condemnationis uel iustificationis sententiam proferamus.


329 De eadem re. Ex Lege Theodosiana, lib. II, cap. 18.

CCCIX.  Iudex cum causam audire ceperit, litigatorum assertiones uel responsiones patienter accipiat, et omnia plena discussione perquirat; nec prius litigantibus sua sententia uelit obuiare, nisi quando ipsi, peractis, omnibus, iam in concione uel contentione non habuerint quod proponant. Frequenter interrogari oportet, ne aliquid pretermissum fortasse remaneat.


 Ut quod in Deum quis peccat nullus donare possit. Ex dictis Hieronymi.

CCCX. . Attendendum est quid Dominus dicat: Si peccauerit in te frater tuus. Aliud est peccare in nos, aliud peccare in Deum. Si in nos aliquis peccauerit, habemus potestatem dimittere ei. Si autem in Deum quis peccauerit, non est nostri arbitrii. Scriptum quippe est: Si peccauerit uir in uirum, placari potest ei Deus. Si autem in Deum peccauerit, quis orabit pro eo?  Nos e contrario in Dei iniuria benigni et misericordes sumus, et Dei offensam, quasi in nostra potestate sit eius uelle et eius nolle, impune absque congruenti penitentie uindicta donamus; cum tamen  quod in nobis commissum est, nec saltim uerbum contumeliosum leuiter prolatum, sine uindicta pertransire patiamur. Dimittamus ergo propter Deum quod in nobis perpetratum est; et quod in Deum commissum est, quia dimittere non possumus, iuxta consuetudinem [Codex ms. constitution.] sanctorum 330 Patrum, secundum canonicam auctoritatem uindicemus.


ABHINC DE PERIURIO. Ex Cap.

CCCXI.  Habemus in lege Domini scriptum: Non periurabis in nomine meo, nec pollues nomen Domini Dei tui, nec assumes nomen Domini Dei tui in uanum . Ideo admonendi sunt omnes ut diligenter caueant periurium, non solum in altari seu sanctorum reliquiis, sed et in communi loquela. Item cauendum est ne aliquis plus aurum honoret quam altare, nec ei Dominus dicat: Stulte, quid est maius, aurum, aut altare quod sanctificat aurum? 


Item unde supra.

CCCXII.  Sed et nobis honestum uidetur ut qui in sanctis audet iurare, hoc ieiunus faciat cum omni honestate et timore Dei. Et ut paruuli, qui sine rationabili etate sunt, non cogantur iurare.


Item.

 CCCXIII.  Qui semel periuratus fuerit, nec testis sit posthec, nec ad sacramentum accedat, nec in sua causa uel alterius iurator existat.


De eadem re. Ex concilio ad Pistas.

CCCXIu.  Ut nulli alteri per sacramentum fidelitas promittatur nisi nobis et unicuique 331 proprio seniori ad nostram utilitatem et sui senioris, excepto his sacramentis que iuste secundum legem alteri ab altero debentur.


Ex eodem, cap. 10.

 De periuriis ut caueantur, et  non admittantur testes ad iuramentum antequam discutiantur. Et si aliter discuti non possunt, separentur ab inuicem, et singulariter inquirantur; et non solum accusatori liceat testes eligere absente suo causatore. Et omnino nullus, nisi ieiunus, ad sacramentum uel testimonium admittatur. Et de ipso pago et de uicinis centenis eligantur. Et si quis conuictus fuerit periurii, perdat manum, aut redimat.


De eadem re. Ex eodem, cap. 58.

CCCXu.  Ut sacramenta que ad palatium fuerint adrhamita, in palatio perficiantur. Et si sacramentales homines uenire renuerint, iussione Dominica aut indiculo aut sigillo uenire cogantur.


Ex lib. Iu, cap. 26.

  Ubi antiquitus consuetudo fuit, et ubi mallum habetur, ibi sacramenta iurentur.


Ut episcopus super sacra non iuret. Ex concilio Meldensi, cap. 37.

CCCXuI.  Ut nullus deinceps episcopus super sacra iurare presumat: quod mysterii causa sancti quesierunt patriarche, et fecerunt. Non enim in hesitatione et malitia exigentis, sed in caritate non ficta fides seruatur. 332 Quod qui transgredi ausu temerario presumpserit, quolibet modo illectus, gradus sui periculo subiacebit.


Item de periurio. Ex eodem, cap. 38.

CCCXuII.  Ut multiplex iuramentorum et periuriorum confusio, per quam multe fidelium anime in toto hoc regno perdite esse noscuntur, quam sit detestanda et Deo odibilis, attentius omnibus annuntietur. Tantum namque hoc malum est ut ad sanctuaria martyrum, ubi diuersorum egritudines sanantur, ibi periuri, licet manifeste interdum uexari non uideantur, iusto Dei iudicio a demonibus arripiantur; et sicut sanctus dicit Gregorius : »Ad horum corpora egri ueniunt et curantur, et periuri a demonio uexantur.«


Quo tempore sacramenta iurentur. Ex concilio ad Pistas.

CCCXuIII.  Constituimus una cum consensu et consilio fidelium  nostrorum ut ab ipso die, quo sacramentum accipitur, post quadraginta dies et quadraginta noctes, id est, quadragesimo secundo die de sex septimanis, ipsa feria qui illud sacramentum accepit, legaliter in locis constitutis iuret. Et si ipsa dies intra quadragesimam euenerit, nemo iurare presumat. Et si quis presumpserit, bannum nostrum componat, et inde penitentiam episcopali iudicio faciat. Ipsa autem quadragesima a capite ieiunii cum ipsa feria quarta usque ad illud die Lunis post octauas Pasche obseruari precipimus.


 333 Ut feria quarta ante quadragesimam sacramenta non iurentur. Ex concilio apud sanctum Medardum.

CCCXIX.  Ut Missi nostri comitibus et omnibus reipublice ministris firmiter ex uerbo nostro denuntient ut a feria quarta ante initium Quadragesime usque post octauas Pasche mallum publicum, nisi de concordia et pacificatione, tenere presumant, neque aliquis iuret. Similiter etiam a quarta feria ante natiuitatem Domini usque post consecratos dies obseruent, nec non et ieiuniis Quatuor Temporum, et in Rogationibus. Nullus etiam in Dominico die placitum teneat, aut sacramentum iuret  .


 De clerico, si periurauerit. Ex concilio Aurelianensi.

CCCXX.  Si quis clericus prebuerit iuramentum, et post rebus euidentibus detegitur periurasse, biennii temporis excommunicatione plectatur.


De his qui sacramento se obligant ne ad pacem redeant. Ex concilio Ilerdensi.

CCCXXI.  Qui sacramento se obligauerit ut ad pacem nullo modo redeat, pro periurio 334 uno anno a corpore et sanguine Domini segregetur, et reatum suum ieiuniis et eleemosynis absoluat: ad caritatem uero, que operit multitudinem peccatorum, celeriter ueniat.


Item de periurio. Ex dictis Hieronymi.

 CCCXXII.  Cum iuramento pollicitus est Herodes saltatrici dare quodcunque postulasset ab eo. Si ob iusiurandum fecisse se dicit, quid si patris matrisque postulasset interitum, facturus esset, an non? Quod in suis ergo repudiaturus fuit, contemnere debuit etiam in propheta.


De eadem re. Ex dictis Bede presbyteri.

CCCXXIII.  Si aliquid forte nos incautius iurasse contigerit, quod obseruatum peiorem uergat in exitum, illud consilio salubriori mutandum nouerimus, ac magis instante necessitate periurandum nobis quam perfecto iuramento in aliud crimen maius esse diuertendum.


De eadem re. Ex Penitentiali.

 CCCXXIu.  Quicunque sciens periurauerit, septem annos peniteat, et post hec communionem accipiat  .


Ex Penitentiali ut supra.

CCCXXu. Si quis periurauerit, ultra ad sacramentum non admittatur.


335 De eadem re. Ex eodem.

CCCXXuI.  Si quis suspicatur quod ad  periurium inducitur, et tamen ex consensu iurat, duos annos peniteat.


Unde supra.

CCCXXuII.  Si quis periurauerit per cupiditatem, omnes res suas uendat, et pauperibus distribuat, et monasterium ingressus, iugi penitentie se subdat.


Unde supra.

CCCXXuIII. Si quis periurium fecerit, laici annos tres, clerici quinque, subdiaconi sex, diaconi octo, presbyteri decem, episcopi duodecim annos peniteant.


De eadem re. Ex Capitul., titulo 14.

CCCXXIX.  Quicunque comprobatus fuerit quod scienter testes in periurium induxisset, sub fideiussoribus ad palatium adducatur, ubi cum fidelibus nostris consideremus quid de talibus faciendum sit. Episcoporum autem erit de penitentia cogitare  .


De eadem re. Ex eodem.

CCCXXX.  Qui compulsus a domino periuret, si sciens, tres quadragesimas et legitimas ferias peniteat.


336 De eadem re. Ex eodem.

CCCXXXI.  Qui periurat se in manu episcopi uel presbyteri aut in cruce consecrata, tres annos peniteat.


De eadem re. Ex eodem.

 CCCXXXII.  Si uero in cruce non consecrata, annum unum peniteat. Si autem in manu hominis, apud Grecos nichil est. Qui autem seductus fuerit, et ignorans iurauit, et postea cognoscit, tres quadragesimas peniteat.


Ex eodem.

 Si quis coactus pro uita redimenda, uel pro qualibet causa uel necessitate periurat, tres quadragesimas. Alii iudicant tres annos, unum ex his in pane et aqua, peniteat.


De falso testimonio. Ex concilio Aurelianensi.

CCCXXXIII.  Si quis clericus furtum fecerit, aut falsum testimonium dixerit, quia capitalia crimina  sunt, communione concessa ab ordine degradetur.


De eadem re. Ex Capitularium lib. Iu, cap. 22.

CCCXXXIu.  Si quis cum altero de qualibet causa contentionem habuerit, et testes contra eum per iudicium producti fuerint, si ille falsos eos esse suspicatur, liceat ei alios testes, quos meliores potuerit, contra eos opponere. 337 Quod si ambe partes ita inter se dissentiunt, ut nullatenus ulla pars alteri cedere uelit, eligantur duos ex ipsis, qui cum scutis et fustibus in campo decertent, et  campioni, qui uictus fuerit, propter periurium dextra manus amputetur. Ceteri uero falsi testes manus suas redimant. Due partes ex hoc persoluantur qui calumniatus est, tertia pro fredo. Et hoc in seculari causa. In ecclesiasticis uero, ubi de una parte seculare, de altera ecclesiasticum negotium est, idem modus seruetur. Ubi autem ex utraque parte ecclesiasticum, si se rectores pacificare non possunt, aduocati eorum in mallo coram comite causas suas prosequantur. Testes autem de ipso comitatu esse debent.


De eadem re. Unde supra, cap. 32.

CCCXXXu.  Optimus quisque in pago uel  ciuitate in testimonium assumatur, et cui is contra quem testimoniare debet nullum crimen possit inferre.


De eadem re. Ex eodem, cap. 52

CCCXXXuI.  Ut testes ad testimonium dicendum premio non conducantur. Et nullus testimonium dicat nisi ieiunus. Et ut testes, priusquam iurent, separatim discutiantur quid dicere uelint de illa re unde testimonium reddere debent.


De eadem re. Ex concilio Agathensi.

CCCXXXuII. (Concil. Arelat. II, c. 24; lib. uI Capitular., c. 21; BURCHARD. lib. XuI, c. 34. (Eos qui false fratribus suis capitalia crimina obiecisse conuicti  fuerint, placuit eos usque ad exitum non communicare, 338 nisi digna satisfactione penituerint.


De eadem re. Ex concilio Eliberitano.

CCCXXXuIII.  Si quis episcopum, presbyterum aut diaconum falsis criminibus appetierit, et probare non potuerit, nec in finem dandam ei communionem.


De eadem re. Ex concilio Hispalensi.

CCCXXXIX.  Si quis clericus de falso testimonio conuictus fuerit, reus capitalis criminis censeatur.


De eadem re. Ex concilio Agathensi.

CCCXL.  Episcopus accusatores  fratrum excommunicet. Et si emendauerint uitium, recipiat eos ad communionem, non ad clerum.


De eadem re. Ex concilio Eliberitano.

CCCXLI.  Falsus testis, prout crimen est, abstinebitur. Si tamen non fuerit mortis quod obiecit, et probauerit quod diu tacuit, biennii tempore abstinebitur. Si autem non probauerit, in conuentu clericorum placuit per quinquennium abstineri.


De eadem re. Ex concilio Agathensi.

CCCXLII  Falsos testes a communione ecclesiastica submouendos, nisi penitentie satisfactione crimina admissa diluerint.


Unde supra.

CCCXLIII.  Nouerint falsi testes quod si falsum testimonium capitale crimen non esset, 339 nequaquam Dominus in Euangelio inter principalia crimina adnumerasset. Ait enim: De corde exeunt homicidia, adulteria, furta, falsa testimonia. Et ideo similiter debet penitere et excommunicari falsus testis sicut adulter et fur et homicida.


De eo qui hominem furatus fuerit. Ex epistola Rabani episcopi ad Reginbaldum chorepiscopum.

CCCXLIu. Primo interrogasti quid de eo faciendum  esset qui hominem Christianum sollicitando fuerit furatus, et ad paganam gentem tradendo uendiderit. Ad quod tunc respondi, homicidii reatum ipsum hominem sibi contrahere mihi uideri. Quod et postea, legens diuinam legem, in Deuteronomio ita reperi, animam pro anima homicidam reddere debere, oculum pro oculo, dentem pro dente, etc. . Et rursum: Si quis deprehensus fuerit sollicitasse fratrem suum de filiis Isrel et uendidisse, accipiendo pretium, interficiatur . Unde mihi uidetur, sicut par sententia in lege diuina est constituta de homicida et de fure hominem uendente, sic et canonica auctoritate pari modo plectendum esse qui fratrem suum furando atque sollicitando uendiderit, et illum qui proximum  suum, hoc est Christianum hominem, iniuste peremerit.


De eadem re. Ex lege Theodosiana, lib. IX.

CCCXLu.  Hi qui filios alienos furto abstulerint, et ubicunque transduxerint, siue 340 ingenuus, siue seruus sit, morte puniatur.


Ne Iudeo Christianum mancipium habere liceat.

CCCXLuI. Conuenit diligenter obseruare ut nulli Iudeo seruum Christianum habere liceat, nec ad suam legem transferre presumat.


DE INCANTATORIBUS, MALEFICIS ET SORTILEGIS. De his qui diuinationes expetunt. Ex concilio Ancyrano.

CCCXLuII.  Qui diuinationes expetunt, et more gentilium subsequuntur, aut in domos suas huiuscemodi homines introducunt, exquirendi aliquid arte malefica aut expiandi causa, sub regula quinquennii iaceant, secundum gradus penitentie definitos.


Ex concilio Bracarensi.

CCCXLuIII.  Si quis, paganorum consuetudinem sequens, diuinos et sortilegos in domum suam introduxerit, quasi ut malum foras mittant, aut maleficia inueniant, quinque annos penitentiam agat.


 Ex dictis Gregorii pape.

CCCXLIX.  Si quis hariolos, aruspices, uel incantatores obseruauerit, aut phylacteriis usus fuerit, anathema sit.


341 Ex concilio Carthaginensi.

CCCL.  Auguriis uel incantationibus seruientem a conuentu Ecclesie separandum. Similiter et Iudaicis superstitionibus inherentem.


De eadem re. Gregorius papa.

CCCLI.  Peruenit ad nos quod quosdam incantatores atque sortilegos  fueris sectatus cum omni sollicitudine. Et zelum tuum gratum nobis fuisse cognoscas. Studii enim tui sit sollicite querere, et quoscunque huiusmodi Christi inimicos inueneris, districta ultione corrige.


De eadem re. Ex concilio Toletano.

CCCLII.  Si quis episcopus, presbyter, diaconus, uel quilibet ex ordine clericorum, magos, aruspices, aut hariolos, aut certe augures, uel sortilegos, uel eos qui profitentur sortem aliquam, consulere fuerit deprehensus, ab honore dignitatis sue depositus, monasterii censuram excipiat, ibique perpetua penitentia scelus admissi sacrilegii luat.


De eadem re. Ex lege Romana.

 CCCLIII.  Malefici, uel incantatores, uel immissores tempestatum, uel qui per inuocationem demonum mentes hominum turbant, omni penarum genere puniantur.


De eadem re. Ex eadem.

CCCLIu.  Quicunque pro curiositate 342 futurorum uel inuocatorem demonum, uel diuinos, quos hariolos appellant, uel aruspicem, qui auguria colligit, consuluerit, capite puniatur.


De eadem re. Ex Penitentiali.

CCCLu.  Quicunque nocturna sacrificia demonum celebrauerint, uel incantationibus demones inuocauerint, capite puniantur.

 CCCLuI. Qui auguriis uel diuinationibus inseruiunt, quinque annos peniteant. Immissores tempestatum septem annos peniteant.

CCCLuII.  Mulier, si diuinationes uel incantationes diabolicas fecerit, annum unum peniteat, uel tres quadragesimas, uel quadraginta dies secundum qualitatem delicti.


Ex eodem.

CCCLuIII.  Auguria uel sortes que dicuntur false sanctorum, uel diuinationes, qui eas obseruauerit, uel quarumcunque scripturarum, uel uota uouerit uel persoluerit ad arborem,  uel ad lapidem, uel ad quamlibet rem excepto ad ecclesiam, omnes excommunicentur. Si ad penitentiam uenerint, clerici annos tres, laici unum et dimidium peniteant.


De arboribus et fontibus et lapidibus demonibus consecratis. Ex concilio Nannetensi.

CCCLIX.  Summo decertare studio debent episcopi et eorum ministri ut arbores 343 demonibus consecrate, quas uulgus colit et in tanta ueneratione habet ut nec ramum nec surculum inde audeat amputare, radicitus excindantur atque comburantur. Lapides quoque, quos in ruinosis locis et siluestribus demonum ludificationibus decepti uenerantur, ubi et uota uouent et deferunt, funditus effodiantur  atque in tali loco proiiciantur ubi nunquam a cultoribus suis uenerari possint. Et omnibus annuntietur quantum scelus sit idololatria, et qui hec ueneratur, et colit, quasi Deum suum negat, et Christianitati abrenuntiat; et talem penitentiam inde debet suscipere, quasi idola adorasset. Omnibusque interdicatur ut nullus uotum faciat, aut candelam uel aliquod munus pro salute sua rogaturus alibi deferat nisi ad ecclesiam Domino Deo suo. Scriptum est enim: uouete et reddite Domino Deo uestro. Nouimus siquidem quanta Dominus antiquo populo per prophetas suos interminatus est, qui in lucis sacrificabant, et in excelsis immolabant. Si quis hec transgressus fuerit, fidem perdidit, et est infideli deterior. Et idcirco omnimodo a sancte Ecclesie  consortio abscidatur, et nisi digne penituerit, non recipiatur.


De eadem re. Rabanus.

CCCLX.  Nam de his qui demonibus immolant, Theodori episcopi constitutiones habemus, in quibus scriptum est: »Qui immolant demoniis in minimis, annum unum peniteant. Qui uero in magnis, decem annos peniteant.«


344 De eadem re. Ex eodem.

CCCLXI.  Mulier si qua filium suum ponit supra tectum aut in fornacem pro sanitate febris, septem annos peniteat. Qui ardere facit grana ubi mortuus est homo  pro sanitate uiuentium et domus, quinque annos peniteat.


De menstruo sanguine. Rabanus ad Heribaldum.

CCCLXII.  De his etiam super quibus interrogasti, hoc est, de illa femina que menstruum sanguinem suum immiscuit cibo uel potui, et dedit uiro suo ut comederet; et de illa que semen uiri sui in potu bibit, et de ea que testam hominis combussit igni et uiro suo dedit pro infirmitate uitanda, quali penitentia sint plectende; ut nobis uidetur, tali sententia feriendi sunt sicut magi et harioli, quia magicam artem exercuisse noscuntur.


 De eadem re. Ex concilio Anquirensi.

CCCLXIII.  Mulier si cum muliere fornicata fuerit, annos tres peniteat. Sic et illa que semen uiri sui cibo miscens, ut inde plus eius accipiat amorem, penineat.


Unde supra.

CCCLXIu.  Ut episcopi episcoporumque ministri omnibus uiribus elaborare studeant ut perniciosam et a diabolo inuentam 345 sortilegam et maleficam artem penitus ex parechiis suis eradant, et si aliquem uirum aut feminam huiuscemodi sceleris sectatorem inuenerint, turpiter dehonestatum de parechiis suis eiiciant. Ait enim Apostolus: Hereticum post unam et secundam admonitionem  deuita, sciens quia subuersus est qui eiusmodi est . Subuersi sunt, et a diabolo capti tenentur, qui, derelicto creatore suo, a diabolo suffragia querunt. Et ideo a tali peste mundari debet sancta Ecclesia  . Illud etiam non omittendum, quod quedam scelerate mulieres retro post Satanam conuerse, demonum illusionibus et phantasmatibus seducte, credunt se et profitentur nocturnis horis cum Diana paganorum dea et innumera multitudine mulierum equitare super quasdam bestias, et multa terrarum spatia intempeste noctis silentio pertransire, eiusque iussionibus uelut domine obedire, et certis noctibus ad eius seruitium euocari. Sed utinam he sole in perfidia sua perissent, et non multos secum in infidelitatis interitum pertraxissent.  Nam innumera multitudo, hac falsa opinione decepta, hec uera esse credit, et credendo a recta fide deuiat; et in errorem paganorum reuoluitur, cum aliquid diuinitatis aut numinis extra unum Deum esse arbitratur. Quapropter sacerdotes per ecclesias sibi commissas populo cum omni instantia predicare debent ut nouerint hec omnimodis falsa esse, et non a diuino sed a maligno spiritu talia phantasmata mentibus infidelium irrogari. Siquidem ipse Satanas, qui transfigurat se in angelum lucis, cum mentem cuiuscunque muliercule 346 ceperit, et hanc sibi per infidelitatem et incredulitatem subiugauerit, illico transformat se in diuersarum personarum species atque similitudines, et mentem, quam captiuam tenet,  in somnis deludens, modo leta, modo tristia, modo cognitas, modo incognitas personas ostendens, per deuia queque deducit; et cum solus spiritus hoc patitur, infidelis mens hec, non in animo, sed in corpore, euenire opinatur. Quis enim non in somnis et nocturnis uisionibus extra seipsum educitur, et multa uidet dormiendo que nunquam uiderat uigilando? Quis uero tam stultus et hebes sit qui hec omnia, que in solo spiritu fiunt, etiam in corpore accidere arbitretur; cum Ezechiel propheta uisiones Domini in spiritu, non in corpore, uiderit; et Ioannes apostolus Apocalypsis sacramenta in spiritu, non in corpore, uidit et audiuit, sicut ipse dicit: Statim  fui in spiritu . Et Paulus non audet se dicere raptum in corpore. Omnibus itaque publice annuntiandum est quod qui talia et his similia credit, fidem perdidit, et qui fidem rectam in Deo non habet, hic non est eius, sed illius in quem credit, id est diaboli. Nam de Domino nostro scriptum est: Omnia per ipsum facta sunt . Quisquis ergo aliquid credit posse fieri, aut aliquam creaturam in melius aut deterius immutari aut transformari in aliam speciem uel similitudinem, nisi ab ipso Creatore, qui omnia fecit, et per quem omnia facta sunt, procul dubio infidelis est.


347 Ut Christiani traditiones gentilium non obseruent. Ex dictis Ambrosii.

CCCLXu.  Apostolus dicit: Dies obseruatis et menses et tempora et annos. Time ne sine causa laborauerim in uobis. Dies obseruant, puta, qui dicunt: Crastino proficiscendum non est, post crastinum enim non debet aliquid inchoari; et sic solent magis decipi. Hi autem colunt menses qui cursum lune perscrutantur dicentes: Septima luna strumenta confici non debent  . Nona iterum luna emptum seruum domum duci non oportet. Et per hec facilius solent aduersa prouenire. Tempora uero obseruant, cum dicunt: Hodie ueris initium est, et ideo festiuitas est. Post cras uulcanalia sunt. Et rursum: Posterum est, domum egredi non licet. Annos sic colunt, cum dicunt: Kalendis Ianuarii nouus est annus, quasi non quotidie anni  impleantur. Hec superstitio longe debet esse a seruis Dei  .


De eadem re. Ex concilio Bracarensi.

CCCLXuI.  Non licet Christianis traditionem gentilium obseruare, uel colere elementa, aut lunam aut stellarum cursum et inanem signorum fallaciam considerare pro domo facienda, uel segetes uel arbores plantandas, aut coniugia socianda. Scriptum enim est: Omnia quecunque facitis in uerbo aut in opere, in nomine Domini nostri Iesu Christi facite, gratias agentes Deo .


348 De collectione herbarum. Ex eodem.

CCCLXuII.  Non licet in collectione herbarum medicinalium aliquas obseruationes uel incantationes attendere, nisi tantum cum symbolo diuino et oratione Dominica, ut Deus et Dominus noster iehsu Christus honoretur.


De lanificiis feminarum. Ex eodem.

CCCLXuIII.  Non licet Christianas mulieres uanitatem in suis lanificiis obseruare; sed Deum inuocent adiutorem, qui eis sapientiam texendi donauit.


 De morticinis. Ex Penitentiali.

CCCLXIX.  Qui manducat carnem immundam, aut morticinum, aut dilaceratum a bestia, quadraginta dies peniteat. Si quis necessitate famis cogente manducauit, multo leuius peniteat.

CCCLXX. Qui fraudatum, raptum, uel furatum sciens manducat; si pauper est, septem dies; si potens, quadraginta dies peniteat. Infirmi uero, si sciunt, quindecim dies peniteant.

CCCLXXI.  Qui comedit et bibit contaminatum a bestia domestica, id est a cane uel cato, duos dies peniteat.


De liquore. Ex eodem.

CCCLXXII.  Si quis  dederit alicui liquorem aliquem in quo mus uel mustela mortui sunt, si laicus est, septem dies peniteat. 349 Si autem in cenobio sunt, ducentos psalmos cantent. Qui postea nouerit quod tale potum bibit, unum psalterium cantet.


De sanguine.

CCCLXXIII. Si quis sanguinem alicuius animalis manducauerit, quadraginta dies peniteat.


Item ut nullus sanguinem comedat.

CCCLXXIu. Admonendi sunt fideles ut nullus presumat sanguinem manducare. Nam in principio, quando homini licentia data est a Deo carnem manducandi, sanguinem interdictum legimus. Ait  enim Dominus ad Ne et filios eius: Omne quod mouetur et uiuit, erit uobis in cibum, excepto quod carnem cum sanguine non comedetis. Sanguinem enim animarum uestrarum requiram de manu cunctarum bestiarum et de manu hominis . Quod non solum in lege ueteri sepissime inhibetur, uerum etiam in Nouo Testamento apostoli primitiue Ecclesie ex gentibus sub magna deliberatione scribunt ut abstineant se a contaminationibus simulacrorum et fornicatione et suffocatis et sanguine. Quod exponens Hieronymus dicit: »Iuxta litteram, inquit, hec precepta conueniunt omni Christiano, ut morticinum non comedat, tam de auibus quam de pecoribus, quorum nequaquam sanguis effusus est.« Que necessario obseruanda apostolorum de Ierusalem missa epistola monet  . Et captum a bestia, quia et ipsum similiter suffocatum est. Et sanguine, id est non manducando 350 cum sanguine. Si ergo de gentili uita uenientibus pro ipsis fidei rudimentis et inueterata consuetudine gentilitatis hec, quasi sibi ad salutem sufficerent, scripta sunt, quis transgressor hec paruipendat. Simul et hoc considerandum, quod idololatrie et fornicationi suffocatum et sanguis equiparatur. Unde omnibus annuntietur quantum piaculum sit sanguinem comedere, quod idolis et fornicationi comparatur. Si quis hec Dominica et apostolica precepta uiolauerit,  a communione ecclesiastica suspendatur usque digne peniteat.


De discordantibus. Ex concilio Carthaginensi.

CCCLXXu.  Oblationes dissidentium fratrum neque in sacrario neque in gazophylacio recipiantur.


De eadem re. Ex concilio Agathensi.

CCCLXXuI.  Placuit etiam, ut, sicut plerumque fit, ut quicunque odio aut longinqua inter se lite discesserunt, et ad pacem reuocari diuturna intentione nequiuerunt, de Ecclesie cetu iustissima excommunicatione pellantur  .


De eadem re. Ex dictis Isidori.

 CCCLXXuII.  Si quis discors et litigans et per odium dissidens exstiterit, quousque ad concordiam redeat, a conuentu et societate Ecclesie, ut canones iubent, alienus existat.


351 De eadem re.

CCCLXXuIII.  Si quis odio habens aliquem, ad pacem non reuertitur, sicut sancti Patres statuerunt, in pane et aqua excommunicetur, et ab Ecclesia separetur.


De eadem re. Ex concilio Carthaginensi.

CCCLXXIX.  Dissidentes episcopos, si non timor Dei, synodus reconciliet.


De eadem re. Ex eodem.

CCCLXXX.  Studendum est episcopo ut dissidentes fratres, siue clericos, siue laicos, ad pacem magis quam ad iudicium hortetur.


De Dei iudicio subuertendo.

CCCLXXXI.  Si aliquis manducat et bibit aut portat super se unde existimat Dei iudicium peruertere posse, et exinde comprobatus fuerit, eadem sententia feriatur qua magi et harioli et incantatores feriuntur, scilicet septem aut quinque annorum penitentia plectatur  .


De oblationibus defunctorum. Ex concilio uasensi.

CCCLXXXII.  Hi qui oblationes defunctorum retinent, et ecclesiis tradere morantur, ut infideles ab ecclesia eiiciantur.


 Ex eodem.

CCCLXXXIII. Si qui oblationes 352 aliorum fraudant, admonendi sunt ut reddant quod fraudulenter abstulerunt. Si uero reddere noluerint, usquequo reddant, sicut sancta synodus constituit, ab Ecclesie separentur consortio.


Ex concilio Agathensi.

CCCLXXXIu.  Clerici etiam uel seculares, qui oblationes parentum aut donatas aut testamento relictas retinere presumpserint, aut id quod ipsi donauerint, ecclesiis aut monasteriis crediderint auferendum,  uelut necatores pauperum, quousque reddant, ab ecclesiis excludantur.


Ex eodem.

CCCLXXXu.  Si quis clericus damnum ecclesie uoluntarie fecerit, de propriis facultatibus reddat, et communione priuetur.


De mortuis.

CCCLXXXuI. Si quis super mortuum nocturnis horis carmina diabolica cantauerit, etc. Require in primo libello, cap. 383.


DE COMMUNIONE. Ut precipue festiuitates in ciuitatibus celebrentur. Ex concilio Agathensi.

CCCLXXXuII.  Seculares uero qui Natale Domini,  Pascha, et Pentecosten non 353 communicauerint, catholici non credantur, nec inter catholicos habeantur. Require in primo libello, cap. 93.


De eadem re. Ex concilio Aurelianensi.

CCCLXXXuIII.  Ut nulli ciuium Pasche, Natalis Domini, uel Pentecosten solemnitates liceat in uilla celebrare, nisi quem infirmitas probabitur tenuisse.


De eadem re. Ex concilio Agathensi.

CCCLXXXIX.  Ut ciues qui Pasche, Natalis Domini, uel Pentecosten festiuitatibus episcopis interesse neglexerint in ciuitatibus suis accipiende communionis uel benedictionis gratia, qui hoc neglexerint, triennio communione priuentur.


 De decanis per parechias mittendis. Ex concilio Rothomagensi.

CCCXC.  Ut populus admoneatur ut in Dominicis et festis diebus omnes ad uesperas et nocturnas uigilias et ad missam omnimodis occurrant. Et ut decani in ciuitatibus et in uicis publicis uiri ueraces et Deum timentes constituantur, qui desides et negligentes commoneant ut ad Dei seruitium absque occasione properent. Et ut ipsi decani sacramento astringantur ut nulla interueniente causa, scilicet aut amoris, aut timoris, aut propinquitatis, aut muneris, negligentes et transgressores reticeant, quin sacerdotibus proprias eorum culpas manifestent. Sacerdotum autem erit ita eorum uitia zelo et amore diuino  354 cum debita disciplina corrigere sicut ipsi nolunt pro aliorum erratibus sententiam iuste damnationis suscipere. Et ut dies festi a uespera usque ad uesperam absque opere seruili cum debito honore celebrentur.


De excommunicatis. Ex dictis Cassiani.

CCCXCI. Si quis autem pro culpa sua fuerit ab oratione suspensus, nullus cum eo orandi aut loquendi habeat licentiam antequam reconcilietur. Nam qui se orationi uel confabulationi eius, antequam a priore recipiatur, inconsiderata pietate sociare presumpserit, similiter damnatus efficitur.


 De eadem re. Isidorus ut supra.

CCCXCII.  Cum excommunicato neque orare, neque loqui, neque uesci cuiquam licet.


Unde supra.

CCCXCIII.  Si quis frater aut palam aut absconse cum excommunicato fuerit locutus, communem statim cum eo excommunicationis contrahit penam.


De eadem re. Ex dictis Fructuosi episcopi.

CCCXCIu.  Cum excommunicato nullus loquatur, neque qualibet eum compassione uel miseratione refoueat, neque ad contradictionem uel superbiam confortare presumat.


 355 De eadem re. Ex regula sancti Benedicti.

CCCXCu.  Si quis fratri excommunicato quolibet modo se iunxerit, aut mandatum ei direxerit, similem sortiatur excommunicationis uindictam.


Item.

CCCXCuI.  Is autem frater qui grauioris culpe noxa tenetur, suspendatur a mensa simul et ab oratorio. Nullus ei iungatur in consortio, neque in colloquio.


De eadem re. Ex concilio Antiocheno.

CCCXCuII.  Cum excommunicatis non licere communicare; nec cum his qui per domos conueniunt, deuitantes orationes ecclesie, simul orandum est. Si  quilibet autem ex clero deprehensus fuerit cum excommunicatis communicare, etiam ille priuetur communione.


De eadem re. Ex concilio apostolorum.

CCCXCuIII.  Si quis cum excommunicato saltim in domo orauerit, iste communione priuetur.


De eadem re. Ex concilio Niceno.

CCCXCIX.  De his qui communione priuantur, seu ex clero, siue ex laico ordine, ab episcopis, sententia regularis obtineat, ut hi qui abiiciuntur, ab aliis non recipiantur. Requiratur autem, ne pusillanimitate, aut contentione, 356 uel alio uitio episcopi uideatur a communione seclusus.


 De eadem re. Ex concilio Antiocheno.

CCCC.  Si quis a proprio episcopo communione priuatus est, non ante suscipiatur ab aliis episcopis quam suo reconcilietur Episcopo.


De eadem re. Ex concilio apostolorum.

CCCCI.  Si quis cum damnato clerico, ueluti cum clerico, simul orauerit, iste damnetur.


De damnatis a synodo. Ex concilio Antiocheno.

CCCCII.  Si quis episcopus damnatus a synodo, uel presbyter aut diaconus a suo episcopo, ausi fuerint aliquid de ministerio contingere, nullo modo liceat  eis, nec in alia synodo, restitutionis spem aut locum habere satisfactionis.


De excommunicato qui communicare presumpserit. Ex concilio Carthaginensi.

CCCCIII.  Item placuit uniuerso concilio ut qui excommunicatus fuerit pro suo neglectu, siue episcopus, siue quilibet clericus, et tempore excommunicationis sue ante audientiam communionem presumpserit, ipse in se damnationis iudicetur protulisse sententiam.


357 Si episcopus uoluerit exterminare aliquem de Ecclesia. Ex concilio Sardicensi.

CCCCIu.  Si episcopus exterminare uoluerit clericum suum de Ecclesia,  prouidendum est ne innocens damnetur: et ideo habeat potestatem ut episcopos finitimos interpellet, et causa eius audiatur, ac diligentius tractetur, quia non oportet negari audientiam roganti; et episcopus patienter accipiat ut aut probetur sententia eius, aut emendetur


De depositis, si ausi fuerint attrectare ministerium sibi dudum commissum. In canonibus apostolorum.

CCCCu.  Si quis episcopus, presbyter aut diaconus, iuste super certis criminibus depositus, ausus fuerit attrectare ministerium sibi dudum commissum, hic ab Ecclesia penitus abscidatur.


De presbytero accusato. Ex concilio Rothomagensi.

CCCCuI. Ut nullus episcopus presbyterum accusatum  ab officio misse remoueat, nisi ad causam suam dicendam die statuta litteris euocatus minime occurrerit, id est infra spatium mensis. Et si post mensem secundum non occurrerit, tunc ab officio suspendatur, quousque pro se rationem reddat. Si enim laici non canonice excommunicantur nisi tertio fuerint uocati atque commoniti, indignum uidetur ut sacerdotibus denegetur, qui maioris ordinis et dignitatis sunt, quod laicis regula 358 ecclesiatica indulgenter permittit. Pro tanto enim habetur sacerdotem ab officio remouere pro quanto laicum a communione ecclesie cessare. Nam unde laici excommunicantur, inde presbyteri ab officio altaris submouentur. Require cap. 289.


Qualiter episcopus excommunicare infideles debeat.  Unde supra.

CCCCuII.  Episcopus, cum excommunicare uel anathematizare aliquem infidelem pro certis et manifestis sceleribus dispositum habet, post lectionem Euangelii clerum et plebem ita debet alloqui.



Allocutio.

CCCCuIII.  Nouerit caritas uestra, fratres mei, quod quidam uir nomine ille, diabolo suadente, postponens Christianam promissionem quam in baptismo professus est, per apostasiam conuersus post Satan, cui abrenuntiauit et omnibus operibus eius, uineam Christi, id est Ecclesiam  eius, deuastare et depredare non pertimescit, pauperes Christi, quos pretioso sanguine suo redemit, uiolenter opprimens et interficiens, et bona eorum diripiens. Unde quia filius huius nostre Ecclesie, cui Deo auctore presidemus, debuerat esse, quia in ea per aquam et Spiritum sanctum renatus est, et inter adoptiuos filios Dei annumeratus, quamuis modo filius diaboli sit imitando diabolum, solliciti ne per negligentiam pastoralem aliqua de ouibus nobis creditis deperiret, pro qua in tremendo iudicio 359 ante principem pastorum Dominum nostrum Iesum Christum rationem reddere compelleremur, iuxta quod ipse terribiliter nobis comminatur dicens: Si non annuntiaueris iniquo iniquitatem suam, sanguinem eius de manu tua requiram , misimus ad eum presbyterum nostrum et litteras commonitorias semel et iterum atque tertio, inuitantes eum canonice ad emendationem et satisfactionem et penitentiam, corripientes eum paterno affectu. Sed ipse, proh dolor! diabolo cor eius indurante, monita salutaria spreuit, et in cepta malitia perseuerans, Ecclesie Dei, quam lesit, superbie spiritu inflatus, satisfacere dedignatur. De talibus itaque transgressoribus, et sancte religionis pacisque, quam Christus ipse suis discipulis dedit atque reliquit, uiolatoribus, precepta Dominica et apostolica habemus, quibus informamur quid de huiuscemodi preuaricatoribus agere nos oporteat. Ait enim Dominus in Euangelio: Si peccauerit in te frater tuus, corripe eum . Fratres, in unoquoque  nostrum peccat qui in sanctam Ecclesiam peccat. Si enim sanata Ecclesia unum corpus est, cuius corporis caput Christus est, singuli autem sumus alter alterius membra, et cum patitur unum membrum, compatiuntur omnia membra , procul dubio in nos peccat qui membra nostra ledit. Iubet ergo Dominus ut frater, id est Christianus, in nos peccans, primo secrete corripiatur, deinde cum testibus redarguatur, nouissime in conuentu Ecclesie publice conueniatur. Quod si has tres admonitiones et pias correptiones 360 contemnit, et satisfacere despicit, post hec sit tibi, inquit, sicut ethnicus , id est gentilis atque paganus; ut non iam pro Christiano, sed pro pagano, habeatur. Et in alio loco membrum quod a sua compage resoluitur, et a iunctura  caritatis dissociatur, et omne corpus quod scandalizat, Dominus abscidi et proiici iubet, dicens: Si oculus uel manus uel pes tuus scandalizat te, erue eum, et proiice a te  Et Apostolus: Auferte, inquit, malum a uobis  Et item: Infidelis si discedit, discedat  Et in alio loco rapaces a regno Dei excludit, dicens: Neque rapaces regnum Dei possidebunt  Et alibi: Si quis frater nominatur, et est fornicator, aut adulter, aut homicida, aut rapax, cum huiusmodi nec cibum sumere licet  Et Ioannes, dilectus pre ceteris Christi discipulis, talem nefarium hominem salutare prohibebat, dicens: Nec ei aue dixeris, neque eum in domum receperis. Qui enim ei aue dicit, communicat  operibus eius malignis . Dominica itaque atque apostolica precepta adimplentes, membrum putridum et insanabile, quod medicinam non recipit, ferro excommunicationis a corpore Ecclesie abscidamus, ne tam pestifero morbo reliqua membra corporis, ueluti ueneno, inficiantur .



Excommunicatio.

CCCCIX.  Igitur quia monita nostra et crebras exhortationes contemnit, quia tertio secundum Dominicum preceptum uocatus ad emendationem et penitentiam uenire despexit, quia culpam suam necdum cognouit nec 361 confessus est, nec missa nobis legatione, qui causam ipsius exsequimur, quia  noster parechianus est, ueniam postulauit, quia in cepta malitia, diabolo cor eius indurante, perseuerat, et, iuxta quod Apostolus dicit, secundum duritiam suam et cor impenitens thesaurizat sibi iram in die ire, idcirco nos eum cum uniuersis complicibus et communicatoribus fautoribusque suis iudicio Dei omnipotentis, Patris, Filii, et Spiritus sancti, et beati Petri principis apostolorum, et omnium sanctorum, necnon et nostre mediocritatis auctoritate et potestate nobis diuinitus collata ligandi et soluendi in celo et in terra, a pretiosi corporis et sanguinis Domini perceptione et a societate omnium Christianorum separamus, et a liminibus sancte matris Ecclesie in celo et in terra excludimus, et excommunicatum et anathematizatum esse decernimus, et  damnatum cum diabolo et angelis eius et omnibus reprobis in igne eterno iudicamus, nisi forte a diaboli laqueis resipiscat, et ad emendationem et penitentiam redeat, et Ecclesie Dei, quam lesit, satisfaciat. Et respondeant omnes tertio: Amen; aut: Fiat, Fiat; aut: Anathema sit. Debent autem duodecim sacerdotes episcopum circumstare et lucernas ardentes in manibus tenere, quas in conclusione anathematis uel excommunicationis proiicere debent in terram et pedibus conculcare. Post hec episcopus plebi ipsam excommunicationem communibus uerbis debet explanare, ut omnes intelligant quam terribiliter damnatus sit, et ut nouerint quod ab illa hora in reliquum 362 non pro Christiano, sed pro  pagano, habendus sit, et qui illi quasi Christiano communicauerit, aut cum eo manducauerit aut biberit, aut eum osculatus fuerit, uel cum eo colloquium familiare habuerit, nisi forte ad satisfactionem et penitentiam eum prouocare studuerit, aut in domo sua eum receperit, aut simul cum eo orauerit, proculdubio similiter sit excommunicatus. Deinde epistole presbyteris per parechiam mittantur, continentes modum excommunicationis, in quibus iubeatur ut Dominicis diebus post lectionem Euangelii plebibus sibi commissis publice annuntient ipsam excommunicationem, ut ne quis per ignorantiam communicet excommunicato. Oportet etiam ut aliis episcopis ipsa excommunicatio manifestetur. Precipit enim Toletanum concilium   ut inuicem mox scripta percurrant per omnes prouincie episcopos, quoscunque adire potuerint, ut excommunicatus audiatur. Seniori etiam eius ipsa excommunicatio debet nota fieri  .



Item alia excommunicationis allocutio.

CCCCX.  Audistis, dilectissimi, quanta et quam horrenda prauitatis ac iniquitatis opera ille a diabolo instigatus perpetrare non timuerit, et quomodo per apostasiam a totius Christiane religionis cultu profana mente recesserit. Audistis quemadmodum canonice ad satisfaciendum euocatus sit, sed uenire distulerit, quomodo frequenter admonitus ut resipisceret a laqueis diaboli, quibus tenetur astrictus, 363 saluberrimas admonitiones obturatis auribus  cordis audire contempserit. Dominus dicit in Euangelio de tali contumaci fratre, qui ecclesiasticam renuit suscipere correptionem, Si Ecclesiam non audierit, sit tibi, inquit, sicut ethnicus et publicanus ; id est, iam non est computandus inter Christianos, sed inter paganos. Hinc Paulus Domini et Magistri doctrinam sequens, Corinthios redarguit quare cum criminosis ac sceleratis communionem haberent, dicens. uos inflati estis, et non magis luctum habuistis, ut tollatur de medio uestrum ; id est, separetur a uestro consortio qui tale scelus operatus est. Et adiungit: Ego quidem absens corpore, presens autem spiritu, iam iudicaui ut presens eum qui sic operatus est, in nomine Domini nostri Iesu Christi congregatis uobis et meo  spiritu, cum uirtute Domini mei Iesu tradere huiusmodi Satane in interitum carnis . Et post pauca: Scripsi uobis ne commisceamini fornicariis . Et statim infert: Si quis frater appellatur, id est Christianus, et fornicator est aut rapax, cum huiusmodi nec cibum sumere . Et alibi: Auferte malum ex uobis . Et: Infidelis, si discedit, discedat . Una enim ouis morbida omnem gregem contaminat, et modicum fermentum totam massam corrumpit, et plerumque unum membrum putridum totum corpus inficit. Et ideo tam perniciosa pestis a corpore Ecclesie radicitus euellatur.



Excommunicatio.

CCCCXI.  Dominicis igitur atque apostolicis informati preceptis, iudicio Patris, et Filii eius Domini nostri Iesu Christi, et Spiritus 364 sancti, auctoritate et potestate apostolis apostolorumque successoribus a Deo concessa, una uobiscum predictum pessimum uirum a liminibus sancte matris Ecclesie excludimus et ab omni societate et communione Christiana separamus, separatumque esse in eternum decernimus, id est in presenti seculo et in futuro. Nullus Christianus ei aue dicat, aut eum osculari presumat. Nullus presbyter cum eo missam celebrare audeat uel sacrosanctum corpus et sanguinem Domini tradere. Nemo ei iungatur in consortio  neque in aliquo negotio. Et si quis ei se sociauerit, et communicauerit eius operibus malignis, nouerit se simili percussum anathemate; his exceptis qui ob hanc causam ei iunguntur ut eum reuocent ab errore, et prouocent ad satisfactionem; nisi forte resipuerit, et Dei gratia inspirante ad penitentie remedium conuersus fuerit, et digna emendatione Ecclesie Dei, quam lesit, humiliter satisfecerit.



Item alia terribilior excommunicatio.

CCCCXII.  Canonica instituta et sanctorum Patrum exempla sequentes, ecclesiarum Dei uiolatores, uidelicet raptores, depredatores, et homicidas illos in nomine Patris, et Filii, et in uirtute Spiritus sancti, nec non auctoritate episcopis per Petrum  principem apostolorum diuinitus collata, a sancte matris Ecclesie gremio segregamus ac perpetue maledictionis anathemate condemnamus. Sintque maledicti in ciuitate, maledicti in agro, maledictum horreum eorum, et maledicte 365 reliquie illorum, maledictus fructus uentris eorum, et fructus terre illorum. Maledicti sint ingredientes, et maledicti sint egredientes; sintque in domo maledicti, in agro profugi; ueniantque super eos omnes ille maledictiones quas Dominus per Moysen in populum diuine legis preuaricatorem se esse missurum intentauit; sintque anathema maranatha, id est, pereant in secundo aduentu Domini. Nullus eis Christianus aue dicat. Nullus presbyter missam celebrare presumat, uel sanctam communionem dare. Sepultura asini sepeliantur  et in sterquilinium sint super faciem terre. Et sicut he lucerne de manibus nostris proiecte hodie exstinguuntur, sic eorum lucerna in eternum exstinguatur; nisi forte resipuerint, et Ecclesie Dei, quam leserunt, per emendationem et condignam penitentiam satisfecerint.



Excommunicatio breuis.

CCCCXIII.  Canonica instituta, et sanctorum Patrum exempla sequentes, ecclesiarum Dei uiolatores illos auctoritate Dei et iudicio sancti Spiritus a gremio sancte matris Ecclesie et consortio totius Christianitatis eliminamus, quousque resipiscant et Ecclesie Dei satisfaciant.


Qualiter episcopus reconciliet uel recipiat excommunicatum.

 CCCCXIu.  Cum aliquis excommunicatus uel anathematizatus, penitentia ductus, ueniam postulat, et emendationem promittit, 366 episcopus qui eum excommunicauit, ante ianuas ecclesie uenire debet, et duodecim presbyteri cum eo, qui eum hinc inde circumstare debent; ubi etiam adesse debent illi quibus iniuria uel damnum illatum est: et ibi secundum leges diuinas et humanas oportet damnum commissum emendari, aut, si iam emendatum est, eorum testimonio comprobari. Deinde interroget episcopus si penitentiam, iuxta quod canones precipiunt, pro perpetratis sceleribus  suscipere uelit. Et si ille terre prostratus ueniam postulat, culpam confitetur, penitentiam implorat, de futuris cautelam spondet, tunc episcopus, apprehensa manu eius dextera, eum in ecclesiam introducat, et ei communionem et societatem Christianam reddat. Post hec secundum modum culpe penitentiam ei iniungat, et litteras per parochiam dirigat, ut omnes nouerint eum in societate Christiana receptum. Aliis etiam episcopis hoc notum faciat. Nullus autem episcopus alterius parochianum excommunicare uel reconciliare presumat sine conscientia uel consensu proprii episcopi.


De eo qui patrem uel matrem inhonorat. Ex concilio Rothomagensi.

CCCCXu. Si quis patrem aut matrem percutit,  aut maledicit, quia capitalia crimina commisit, publicam inde penitentiam agat, sicuti de grauioribus peccatis. Ait enim Dominus: Qui maledixerit patri uel matri, morte moriatur . Quem enim Dominus dignum morte iudicat, procul dubio pro homicida tenetur, 367 et sicut homicida debet penitere.


De bubulcis et porcariis, ut ad missam ueniant saltem in Dominicis diebus. Unde supra.

CCCCXuI.  Admonere debent sacerdotes plebes sibi subditas ut bubulcos atque porcarios uel alios pastores uel aratores, qui in agris assidue commorantur uel in siluis, et ideo more pecudum uiuunt, in Dominicis et in aliis festis diebus saltim ad missam faciant uel permittant uenire. Nam et hos Christus pretioso sanguine suo redemit.  Quod si neglexerint, pro animabus eorum absque dubio rationem se reddituros sciant. Siquidem Dominus ueniens in hunc mundum, non elegit oratores atque nobiliores quosque, sed piscatores atque idiotas sibi discipulos asciuit; ut ostenderet in facto quod ipse uerbo in Euangelio affirmat dicens: Quod hominibus altum est, abominabile est apud Deum. Et salua altiore intelligentia, natiuitas nostri Redemptoris primo omnium pastoribus ab angelo nuntiatur.

De confessione, de penitentia, de decimis, et de ebrietate, et de uomitu post eucaristiam, in primo libello supra expositum est.


De pauperibus, qualiter alantur. Ex concilio Turonensi.

CCCCXuII.  Unaqueque  ciuitas pauperes et egenos alimentis congruentibus pascat secundum uires, et tam uicini presbyteri 368 quam ciues unusquisque suum pauperem nutriat: quo fiat ut ipsi pauperes per alias ciuitates non uagentur.


De eadem re. Ex Capitularium lib. I, cap. 118.

CCCCXuIII.  De mendicis qui per patrias discurrunt, uolumus ut unusquisque fidelium nostrorum suum pauperem de beneficio aut de propria familia nutriat, et non permittat alicubi ire mendicando. Et ubi tales inuenti fuerint qui laborare manibus possunt et non faciunt, nullus eis quidquam tribuere presumat.


 De eo qui bannum episcopi uel presbyteri paruipendit. Unde supra.

CCCCXIX. Quisquis bannum uel excommunicationem episcopi uel presbyteri sui superbiendo paruipenderit, hic talis ab Ecclesia penitus euellatur. Ait enim Dominus ad Moysen: Anima, que superbiendo mandatum Domini transgressa fuerit, peribit de populo suo . Hinc Dominus in Euangelio: Qui uos spernit, me spernit . Et Moyses contumacibus dicit: Non contra me est murmur uestrum, sed contra Dominum . Et Dathan et Abiron uiui absorpti sunt, quia insurrexerunt aduersus eumdem Moysen, et eius mandatum spreuerunt. Et ideo tale scelus grauissime uindicandum est


369 De presbytero qui fuerit degradatus. Ex concilio Toletano XII, cap. 6.

 CCCCXX.  Si quis presbyter ab episcopo suo fuerit degradatus, aut ab officio pro certis criminibus suspensus, et ipse per contemptum et superbiam aliquid de ministerio sibi interdicto agere presumpserit, et postea ab episcopo suo correptus in cepta presumptione perdurauerit, hic omnimodis excommunicetur et ab Ecclesia expellatur. Et quicunque cum eo communicauerit scienter, similiter se sciat esse excommunicatum. Similiter de clericis, laicis, uel feminis excommunicatis obseruandum est. Quod si aliquis ista omnia contempserit, et episcopus emendare minime potuerit, regis iudicio exsilio damnetur.


 Ut nullus hospitium deneget iteranti. Ex concilio ad palatium uernis.

CCCCXXI. Placuit nobis et nostris fidelibus ut presbyteri suos parochianos admoneant ut et ipsi hospitales, ut nulli iter facienti mansionem denegent, et ut omnis occasio rapine tollatur, nichil carius uendant transeuntibus nisi quanto in mercato uendere possunt. Quod si carius uendere uoluerint, ad presbyterum transeuntes hoc referant, et illius iussu cum humanitate eis uendant.


De eo qui presbyterum inhonorat. Unde supra.

CCCCXXII.  Si quis presbyterum proprium 370 inhonorat, aut uerbo aut facto contumeliam facit, tandiu a liminibus ecclesie arceatur quousque per condignam penitentiam  satisfaciat. Ait enim Apostolus: Presbyteri qui presunt, duplici honore digni habeantur . Item alibi dicit: Obedite prepositis uestris, et subiecti eis estote, et cetera. 


Si quis contradicit episcopo ne serui propter crimina uirgis cedantur. Ex concilio ad sanctum Medardum.

CCCCXXIII.  Ut missi nostri omnibus per singulas parochias denuntient quia si episcopus aut ministri episcoporum pro criminibus colonos flagellauerint cum uirgis, propter metum aliorum, ut ipsi criminosi corrigantur, cum tali discretione, sine ulla occasione indebita, sicut in synodo collocutum est, ut uel inuiti penitentiam agant, ne eternaliter pereant. Si seniores ipsorum  colonorum indigne tulerint, et aliquam uindictam exinde exercere uoluerint, aut eosdem colonos, ne distringantur, contendere presumpserint, sciant quia et bannum nostrum componant, et simul cum excommunicatione ecclesiastica nostram harmiscaram durissimam sustinebunt.


De aduenis. Ex concilio Caroli et Lotharii ad ualentianas, cap. 10.

CCCCXXIu.  De aduenis qui oppressione Nortmannorum uel Britannorum in partes istorum regnorum confugerunt, statuerunt seniores nostri ut a nullo reipublice ministro 371 quamcunque uiolentiam uel oppressionem aut exactionem patiantur; sed liceat eis conductum suum querere, donec pace reddita aut ipsi  redeant ad loca sua, aut seniores illorum eos recipiant. Nullus autem eos inseruire presumat, eo quod loco mercenarii apud aliquem manserint, nec censum aut tributum exigere. Quod si inuentus fuerit ex reipublice ministris aut alius quilibet contra hoc pietatis preceptum facere aut fecisse, bannum nostrum exinde componat.


Unde supra.

CCCCXXu. Peruenit ad aures sacerdotum quod profugi, qui paganorum manus omnibus bonis amissis uix euaserunt, in regionibus nostris a quibusdam iniuste opprimantur, et in seruitutem redigantur contra diuinas humanasque leges, cum Dominus per prophetam dicat: Aduene ne feceritis calumniam in loco hoc, et habitabo uobiscum . Et iterum:  Aduenam non contristabis ; et multa his similia. Tales igitur seueriter corripiendi sunt, et de manibus eorum aduene eruendi, iuxta quod scriptum est: Eripiens inopem de manu fortioris eius, etc. . Nam aduene apud fratres suos, id est Christianos, mercenarii debent esse, non serui. Si autem in seruitutem redigantur, quid illis profuit paganorum manus effugisse, cum captiuitatis iugum et dure seruitutis non effugerint? Et ideo contra hanc crudelitatem sacerdotum debet pietas decertare, ne pro tam immani malitia ira diuina populum Christianum consumat.


372 Ut iuste mensure sint. Ex Capitulare ad Pistas.

CCCCXXuI.  Ut comites et omnes reipublice ministri seu  ceteri fideles nostri prouideant quatenus iustus modius, et equus sextarius, secundum sacram Scripturam et Capitula predecessorum nostrorum, in ciuitatibus et in uicis uel in uillis ad uendendum et emendum fiat, et mensuram secundum antiquam consuetudinem de palatio nostro accipiant. Et si cui reputatum fuerit mensuram adulterasse, si liber homo est, aut sacramento secundum suam legem se expurget; aut si culpabilis inuenitur, bannum nostrum persoluat, et a ministris reipublice tollatur quod cum iniusta mensura uendere uoluit. Si autem colono aut seruo hoc reputatum fuerit, iudicio Dei se inde examinet; et si conuictus fuerit, perdat rem, id  est, hoc unde mensuram adulteratus est, insuper et nudo corio uirgis cedatur. Et siue seruus, siue liber, post legalem emendationem episcopale iudicium suscipiat, quia contra interdictum Dei fecit. Ait enim: Aequus tibi sit modius, et sextarius equus . Et alibi: Mensuram et mensuram odit Dominus . Et item: Qui pecuniam suam non dedit ad usuram . Quod peccatum inter illa capitalia peccata computatur de quibus Apostolus dicit , quod qui ea fecerit, cum huiusmodi nec cibum sumere Christiano licet. Similiter per ciuitates et uicos atque mercata ministri reipublice prouideant ne illi qui panem et carnem per deneradas et uinum per sextarios uendunt, 373 mensuram adulterare possint; sed quantos mensurabiles panes de  iusto modio in unaquaque ciuitate episcopi uel abbates a suis pistoribus recipiunt, tantos mensurabiles panes de eodem modio a pistoribus qui panem uendunt fieri faciant. Quod si inuenti fuerint mensuram adulterare uel minuere, et damnum sustineant, et uirgis cedantur. Homines etiam quibus hoc commissum est ut prouideant ne mensure minorentur. Si de periurio quod iurauerunt quod hoc consentire non debuissent fuerint conuicti, secundum legem puniantur, aut perdant manum, aut redimant, aut graue damnum sustineant, et postea ab episcopo de periurio publicam penitentiam accipiant.


De eadem re. Ex Capitularium lib. III, cap. 90.

CCCCXXuII.  Ut equales mensuras et pondera equalia omnes habeant siue in  ciuitatibus siue in monasteriis ad dandum inuicem siue accipiendum, sicut in lege Domini preceptum habemus  .


De conspirationibus. Ex concilio Chalcedonensi.

CCCCXXuIII.  Coniurationis uel conspirationis crimen etiam ab exteris legibus est omnino prohibitum. Multo magis hoc in Dei Ecclesia ne fiat admonere conuenit. Si qui ergo clerici uel monarchi reperti fuerint coniurantes, aut conspirantes, aut insidias ponentes 374 episcopis aut clericis, gradu proprio penitus abscidentur.


De eadem re. Ex Capitularium lib. I, titulo 28.

CCCCXXIX.  Nec clerici nec monachi conspirationem uel insidias contra pastorem  suum faciant.


De eadem re. Ex concilio ad Pistas

CCCCXXX.  Nos quoque episcopi auctoritate Dei et sacrorum canonum, sicut sancti pontifices DCXXX Chalcedonensis concilii conspirationem fieri prohibuerunt, et sicut cetera episcoporum concilia huiusmodi perniciosa facta uetuerunt, et nos prohibemus: quia facientes illa per eorum iudicium, qui cum Deo iam in celo regnant, et a celesti Ecclesia et Christianorum societate separati sunt, nisi per dignos penitentie fructus ad hoc redeant ut sancte Ecclesie possint readunari.


 De eadem re. Ex Capitularium lib. III, cap. 9.

CCCCXXXI.  Conspirationes uero quicunque facere presumpserint, et sacramento quamcunque conspirationem firmauerint, triplici ratione iudicentur. Primo, ut ubicunque aliquod malum per hoc perpetratum fuit, auctores facti interficiantur. Adiutores uero illorum singuli alter ab altero flagellentur, et nares sibi inuicem precidant. Ubi uero nichil mali perpetratum est, similiter 375 quidem inter se flagellentur, et capillos sibi uicissim detondeant. Si uero per dextras conspiratio facta fuerit, si liberi sunt, aut iurent cum idoneis iuratoribus; aut si hoc facere non possunt, suam legem componant. Si uero serui sunt, flagellentur.


 De confratriis uel consortiis. Ex concilio Nannetensi.

CCCCXXXII.  De collectis uel confratriis, quas consortia uocant, sicut uerbo monuimus, et nunc scriptis expresse precipimus, ut tantum fiat quantum rectum ad auctoritatem et utilitatem atque ad salutem anime pertinet. Ultra autem nemo neque sacerdos neque fidelis quisquam in parochia nostra progredi audeat, id est, ut in omni obsequio religionis, uidelicet in oblatione, in luminaribus, in orationibus mutuis, in exsequiis defunctorum, in eleemosynis et ceteris pietatis officiis. Pastos autem et comessationes quas diuina auctoritas uetat, ubi et grauedines et indebite exactiones et turpes ac inanes letitie et rixe sepe etiam, sicut experti sumus,  usque ad homicidia et odia et dissensiones accidere solent, adeo penitus interdicimus ut qui contra hoc decretum agere presumpserit, si presbyter fuerit, uel quilibet clericus, gradu priuetur; si laicus est aut femina, ab Ecclesia usque ad satisfactionem separetur. Conuentus autem talium confratrum, si necesse fuerit ut simul conueniant, aut forte aliquis contra parem suum discordiam habuerit, 376 quem reconciliari necesse sit, et sine conuentu presbyterorum et ceterorum esse non possit, post peracta illa que Dei sunt et Christiane religioni conueniunt, et post debitas admonitiones, si contigerit ut uere caritatis et fraterne inuicem consolationis omnes ad refectionem conueniant, sic talia fieri permittimus, ut seruata modestia et temperantia et sobrietate  pacisque concordia, sicut decet fratres, omnia in edificationem fraternitatis et laudem et gloriam Dei et gratiarum actiones fiant. Et hoc omnino caueatur quod Saluator ait: uidete ne grauentur corda uestra in crapula et ebrietate . Qui uoluerint, eulogias a presbytero accipiant; et panem tantum frangentes, singuli singulos biberes accipiant, et nichil amplius contingere presumant. Et sic unusquisque ad sua cum benedictione Domini redeat.


Ut si presbyter defunctus fuerit, uicinus presbyter apud seniorem secularem nequaquam ecclesiam obtineat. Ex eodem.

CCCCXXXIII.  Ut si  quilibet presbyterorum defunctus fuerit, uicinus presbyter apud secularem seniorem nulla precatione uel aliquo xenio ecclesiam illam obtineat, quia titulus per se constans antea exstitit, sed neque capellam, sine consultu episcopi.  Quod si fecerit, definitam sententiam sibi prolatam suscipiat, sicuti de episcopo canonica decreuit auctoritas, ut qui per ambitionem maiorem ciuitatem appetierit, et illam perdat quam tenuit, 377 et illam nequaquam obtineat quam usurpare tentauit.


De liquore in quo mus ceciderit. Ex Penitentiali.

CCCCXXXIu. Mus si ceciderit in liquorem, tollatur inde, et aspergatur aqua benedicta, et sumatur. Si uero mortua fuerit inuenta, abiiciatur totus ille  liquor. Quod si multum est de liquore, purgetur ille liquor, et aspergatur aqua sancta, et sumatur, si necesse est. Si in farina aut in lacte coagulato aut in melle mus mortua inuenitur, quod in circuitu eius est foras proiiciatur, reliquum sumatur.


Si quis sepulcrum uiolauerit et cetera. Ut supra.

CCCCXXXu. Si quis sepulcrum uiolauerit, septem annos peniteat, tres in pane et aqua.

Si quis ligaturas fecerit, quod detestabile est, tres annos peniteat, unum ex his in pane et aqua.

Si quis manducauerit morticinum aut idolis immolatum, ieiunet hebdomadas duodecim.

Si quis quodlibet membrum sibi uoluntarie truncauerit, tres annos peniteat, unum ex his in  pane et aqua.

Si quis usuras undecunque exegerit, similiter peniteat.

Si quis per uiolentiam aut quolibet ingen o malo ordine res alienas inuaserit aut tulerit, similiter peniteat.

378 Si quis aliquem hominem malo ordine uendiderit, similiter peniteat.

Si quis aream aut domum alterius uoluntarie igne cremauerit, similiter peniteat.

Si quis per iram aliquem percusserit, et sanguinem fuderit, aut debilem fecerit, quadraginta dies peniteat in pane et aqua.


Si aliquis excommunicatus mortuus fuerit. Ut supra.

CCCCXXXuI.  Si aliquis excommunicatus fuerit mortuus, qui iam sit confessus, et non occurrit uenire ad sacerdotem, sed preoccupauit eum mors in domo aut in uia, faciant pro eo parentes eius oblationem ad altare, et dent redemptionem pro captiuis.


De eo qui furatus fuerit per necessitatem.

CCCCXXXuII.  Si quis per necessitatem furatus fuerit cibaria uel uestem uel pecus per famem aut per nuditatem, peniteat hebdomadas quatuor. Si reddiderit, non cogatur ieiunare.


De redemptionis pretio.

CCCCXXXuIII.  Si  quis forte non potuerit ieiunare, et habuerit unde possit redimere, si diues fuerit, pro septem hebdomadis det solidos uiginti. Si non habuerit tantum unde dare possit, det solidos decem. Si autem multum pauper fuerit, det solidos tres. Neminem uero conturbet quia iussimus dare solidos uiginti aut minus: quia, si diues fuerit, facilius est illi dare solidos uiginti quam pauperi 379 solidos tres. Sed attendat unusquisque cui dare debeat, siue pro redemptione captiuorum, siue supra sanctum altare siue Dei seruis, seu pauperibus in eleemosyna.


Quid pro uno mense agendum sit. Unde supra.

CCCCXXXIX.  Pro uno mense quod in pane et in aqua penitere debet aliquis, psalmos decantet mille CC, genu flexo; et  si non genu flexo, mille DCLXXX. Et omni die, si uult, et abstinere non potest, reficiat ad sextam; nisi feria quarta et sexta ieiunet usque ad nonam, carnem et uinum non sumat. Reliqua percipiat.


Quid pro una hebdomada. Ut supra.

CCCCXL.  Pro una hebdomada psalmos CCC genua flectendo decantet, aut in uno loco per ordinem psallat.


Quid pro uno anno.

CCCCXLI.  Qui uero psalmos non nouit, et ieiunare non potest, pro uno anno quod ieiunare debet in pane et aqua, det in eleemosyna uiginti sex solidos, et in unaquaque hebdomada diem unum ieiunet usque ad nonam, id est, feriam quartam, et alium, id est, feriam sextam,  usque ad uesperam. Et in tres quadragesimas quantum sumit penset, et medietatem tribuat in eleemosyna.


380 Item de pretio unius anni.

CCCCXLII. Primo anno quidam permiserunt triduanas quatuor, alii duodecim triduanas, id est, semel in mense uno. Quidam dixerunt triduanas agere in uerberibus et uigiliis insistendo triduum.


De redemptione unius diei.

CCCCXLIII. Pretium autem unius diei, id est agapen duorum uel trium pauperum, siue unum denarium. Alii totum psalterium in estate, in hieme uero et in uerno uel in autumno psalmos quinquaginta. Quidam iudicauerunt duodecim plagas uel percussiones.


Item de redemptione unius diei.

 CCCCXLIu. Qui itaque hoc quod in Penitentiale scriptum est implere potuerit, agat Deo gratias. Qui autem non potuerit adimplere, consilium damus  per misericordiam Dei. Imprimis pro uno die in pane et aqua quinquaginta psalmos cantet genu flexo, aut stando in uno loco septuaginta decantet, aut unum denarium det, aut tres pauperes pascat. Quidam dicunt quinquaginta percussiones uel quinquaginta psalmos pro uno die in autumno, hieme uel uerno centum percussiones uel psalmos quinquaginta, in estate psalterium unum uel percussiones centum.


Item de redemptione trium annorum.

CCCCXLu.  Qui non potest sic agere 381 penitentiam ut superius diximus, in primo anno eroget in eleemosyna solidos uiginti sex, in secundo uiginti, in tertio octodecim, hoc est solidos sexaginta quatuor. Potentes homines faciant pro culpis suis quod Zacheus fecit. Ait enim  ad Dominum: Domine, omnium bonorum meorum dimidium do pauperibus: et si aliquid iniuste abstuli, in quadruplum restituo . Et de mancipiis suis aliquos dimittant liberos, et captiuos redimant, et in se peccantibus ex corde dimittant. Et qui illicita commisit, etiam a licitis se abstineat, et corpus affligat ieiuniis, uigiliis et crebris orationibus. Caro enim leta nos ad culpam traxit, afflicta reducit ad ueniam.


Quomodo possum penitentiam septem annorum penitere. Ex dictis sancti Bonifacii episcopi.

CCCCXLuI. Triduana una pro triginta diebus et cantatio psalmorum centum uiginti. Pro uno die psalmi quinquaginta et quinque Pater noster. Pro tribus diebus psalterium unum, et quindecim Pater  noster. Item pro uno die tribus uicibus Beati immaculati, et sex Miserere mei, Deus, et septuaginta uices prosternat se in terram, et per singulas Pater noster dicat. Item si nescit psalmos, pro uno die prosternat se centum uicibus in terram, et per singulas dicat Miserere mei, Deus, et: Dimitte, Domine, peccata mea. Cantatio unius misse potest redimere duodecim dies; decem misse, quatuor menses; uiginti misse, nouem menses; triginta misse, duodecim 382 menses. Pro hebdomada una trecenti psalmi genu flexo decantentur. Qui psalmos nescit, et ieiunare non potest, quantum quotidie sumit penset, et medietatem tribuat in eleemosyna.

Ecce diuersorum Patrum diuersas opiniones de remediis peccatorum uel de leuiganda penitentia in  ordine posuimus, in arbitrio prudentis sacerdotis relinquentes quid salubrius et utilius anime penitenti esse decernat.



383 APPENDIX PRIMA.



384-385 INCIPIT TEXTUS CAPITULORUM.


De pseudographis et dubiis narrationibus. Ex libro I Capitularium.

I.  Pseudographie e  dubie narrationes, uel que omnino contra fidem 386 catholicam sunt, ut epistola pessima et falsissima quam dicunt in Hierusalem de celo cecidisse, nec credantur, nec legantur, sed comburantur.


 De linteis altaribus preparandis. Ex eodem.

II.  Ut presbyteri per parechias suas feminis predicent ut linteamina ad altaria cooperienda preparent.


De his qui proponentes fornicari uetantur. Ex concilio Neocesariensi.

III.  Si quis mulierem concupiscens proposuerit cum ea concumbere, et cogitatio eius non peruenit ad effectum, apparet quod gratia Dei liberatus sit.


Laicum pellentem suam coniugem communione priuandum. Ex concilio apostolorum.

Iu.  Si quis laicus uxorem propriam pellens, alteram uel ab alio dimissam duxerit, communione priuetur.


 De his qui uelut peccatum copulam deserunt nuptiarum. Ex concilio Gangrensi.

u.  Si qua mulier uirum proprium relinquens, discedere uoluerit, nuptias exsecrata, anathema sit.


De mulieribus que utuntur uirilibus indumentis. Ex eodem.

uI.  Si qua mulier pro solito muliebri amictu 387 uirilem sumit, anathema sit.


De his qui Christianitatis obtentu despiciunt filios. Ex eodem.

uII.  Si quis filios suos relinquens, non eos enutrit, sed eos negligit occasione continentie, anathematizetur.


De his qui Dominico die ieiunant. Ex eodem.

 uIII.  Si quis propter continentiam in die Dominico ieiunat, anathema sit.


De his qui abominantur eos qui carnibus uescuntur. Ex eodem.

IX.  Si quis carnem edentem, preter sanguinem , et idolis inimolatum, et suffocatum, cum religione et fide condemnat, anathema sit.


Non debere in diebus ieiuniorum commemorationes martyrum fieri. Ex concilio Laodicensi.

X.  Quod non oporteat in Quadragesima martyrum natalitia celebrari, sed eorum sancta commemoratio diebus Sabbatorum et Dominicorum fieri conueniat.


 Quod manere debet firmum si serui fisci ecclesias fecerint. Ex concilio Toletano.

XI.  Si qui ex seruis fiscalibus fortasse ecclesias construxerint, easque de sua paupertate ditauerint, hoc procuret episcopus prece 388 sua auctoritate regia confirmari.


Ut omni die energumeni exorcizentur. Ex concilio Carthaginensi.

XII.  Omni die exorciste energumenis manum imponant.


De uictu energumenorum. Ex eodem.

XIII.  Energumenis in domo Dei sedentibus uictus quotidianus per exorcistas ministretur.


 De seruis qui ad ecclesiam confugiunt. Ex concilio Aurelianensi.

XIu.  Seruus, qui ad ecclesiam pro qualibet culpa [Codex ms., causa] confugerit, si a domino pro admissa culpa sacramentum susceperit, statim ad seruitium domini sui redire cogatur. Et si posteaquam dato sacramento domino suo fuerit consignatus, si aliquam penam pro eadem culpa pertulerit, pro contemptu Ecclesie et preuaricatione fidei dominus a communione catholicorum habeatur extraneus.


De nominibus recitandis in missa. Ex epistola Innocentii.

Xu.  De nominibus recitandis hoc obseruetur, ut prius oblationes offerentium  commendentur, et tunc eorum nomina, quorum oblationes sunt, inter sacra missarum mysteria nominentur.


389 Quod rite omni sabbato ieiunetur. Ex eodem.

XuI.  Sabbato uero ieiunandum esse ratio euidentissima demonstrat. Nam si die Dominica ob uenerabilem resurrectionem Domini nostri Iesu Christi non solum in Pascha celebramus, uerum etiam per singulos circulos hebdomadum ipsius diei imaginem frequentamus, ac sexta feria propter passionem Domini ieiunamus, Sabbatum pretermittere non debemus, qui inter tristitiam et letitiam temporis illius uidetur esse inclusus. Nam constat apostolos biduo isto et in merore fuisse, et propter metum Iudeorum se occultasse. Quapropter  sicut sexta feria ieiunandum, ita et Sabbato agendum est: quia ambo dies tristitiam ostendunt, sicut dies Dominica letitiam.


Ieiunio legitima nonnisi maxima necessitate soluenda. Unde supra.

XuII.  Ieiunia sane legitima, id est quarta et sexta feria, non sunt soluenda, nisi pro grandi necessitate: quia feria quarta Iudas de traditione Domini cogitauit, et sexta feria crucifixus est Dominus. uidebitur ergo qui in his diebus non ieiunat uel cum tradente tradere Saluatorem. uel cum crucifigentibus crucifigere.


Ut incarcerati a prepositis ecclesie diebus Dominicis uisitentur. Ex concilio Aurelianensi.

XuIII.  Miserationis  intuitu equum duximus 390 custodire ut pro quibuscunque culpis in carceribus deputantur rei, a preposito ecclesie diebus Dominicis requirantur, ut necessitas uinctorum secundum preceptum Domini misericorditer subleuetur, et competens uictus de domo ecclesie tribuatur.


Ut mulieres publice docere non presumant, neque baptizare. Ex eodem.

XIX.  Mulier, quamuis docta et sancta sit, uiros in conuentu docere non presumat. Similiter nec baptizare.


Qui ad ecclesiam confugiunt, tradi non debent. Ex eodem concilio.

XX.  Eos qui ad ecclesiam  confugerint trahi non oportet; sed eos domini sui promissa uenia, exire persuadeant. Quod si ab ecclesia exeuntibus penale aliquid intulerint, ut Ecclesie inimici, habeantur excommunicati.


De accusatis uel accusatoribus.

XXI.  Illud preterea omni ecclesiastico ordini omnimodis obseruandum est, ut nullatenus aliquis presumat in concilio uel synodali conuentu aliquem confratrum accusatione pulsare, nisi prius ipsum accusationis crimen et litigationis causas litteris per ordinem comprehensum manu propria subscripserit, et episcopo uel sacre synodo porrexerit, ut iuste et canonice litigantium controuersie finiantur. Non enim licet, ut  auctoritas Romana testatur, nisi inscriptione celebrata reum quemquam fieri, nec ad iudicium exhiberi, 391 quia, sicut conuictum de crimine pena constringit, ita accusatorem, si non probauerit quod obiecit.


De eadem re. Ex concilio ad sanctum Medardum.

XXII.  Hincmarus archiepiscopus Rhemorum suis accusatoribus dixit: Que est petitio uestra, fratres? Misericordiam, inquiunt, petimus a uestra paternitate impendi de ministratione ordinum ecclesiasticorum, ad quos a domno Ebbone quondam prouecti, uestra auctoritate suspensi sumus. Hincmarus archiepiscopus dixit: Habetis libellum reclamationis  aut postulationis, sicut ecclesiastica se habet traditio? Illi autem responderunt se pre manibus nullum habere libellum. Hincmarus archiepiscopus dixit: Legum ecclesiasticarum auctoritas talis est , ut in causis gestorum semper scripturam requirant; adeo ut qui ad sacrum fontem accedit, suum dare nomen precipiatur; qui ad summum sacerdotium prouehitur, decreto manibus omnium roborato eligitur; ordinatus autem a suis ordinatoribus litteras accipere iubetur: qui etiam ab ecclesiastica societate quolibet excessu discinditur, libellari scriptione aut recipitur aut deiicitur. Sed et qui accusatur, uel qui excommunicatur, seu reconciliatur, per scripturam accusari uel reconciliari uidetur. Et sic in ceteris huiusmodi in tantum scriptura  deposcitur ut, sicut beatus Gregorius in commonitorio ad Ioannem defensorem ex Romanis legibus sumens scribit , sententia que sine scriptura profertur, 392 nec nomen sententie habere meretur. Quapropter, fratres et filii, oportet uos secundum ecclesiasticam auctoritatem reclamationem uestram libelli serie allegare, eumque manibus uestris roboratum synodo sacre porrigere, ut conuenienter et canonice uobis ualeat responderi. Et tunc ipsi fratres libellum conscribentes, eique sua nomina suscribentes, porrexerunt Hincmaro episcopo, qui tunc una cum Wenilone Senonensi archiepiscopo, et cum Amalrico Turonensi eque archiepiscopo, sub presentia gloriosi regis Caroli synodo presidebat.


 De eadem re.

XXIII.  Tam ciuile negotium quam criminale, accusationem professio manu accusatoris conscripta precedat.


De eadem re.

XXIu.  Quicunque alium de aliqua criminis capitalis obiectione pulsauerit, non prius a iudicibus audiatur quam se similem penam, quam reo intendit, subscripserit subiturum.


Item unde supra.

XXu.  In criminalibus causis uel obiectionibus per mandatum nullus accuset; sed ipse qui crimen intendit, per  se accuset, inscriptione premissa. Iudices autem puniendi sunt, damnandumque officium, si aliquem, nisi premissa inscriptione, subdendum crediderint questioni.


393 Ex eodem.

XXuI.  Ante inscriptionem nemo efficitur criminosus. Nam inscriptione per ordinem facta, tunc a iudice suscipiendus est reus, et custodie cum accusatore tradendus.


De his qui episcopo aliquam iniuriam uel dehonorationem fecerint. Ex libro uI Capitularium Caroli regis, capite 99.

XXuII.  Si quis episcopo aliquam iniuriam aut iniustam dehonorationem fecerit, de uita componat, et omnia que habere uisus fuerit, Ecclesie cui preesse dignoscitur socientur, et  nobis in triplo bannus noster, id est LX solidi persoluantur; aut ipse in seruitio fisco nostro seruiturus semper societur, usque se redimere in triplo iuxta wirigildum suum potuerit. Sancta uero Ecclesia in sacerdotibus constat. Idcirco magna pena plectendi sunt qui episcopis uel reliquis sacerdotibus iniuriam uel contumeliam fecerint. Nam detractio sacerdotum ad Christum pertinet, cuius uice legatione in Ecclesia funguntur.


Que penitentia imponenda sit his qui furem aut latronem interficiunt.

XXuIII.  Si fur aut latro captus in preda absque occisione potest comprehendi, et tamen interficitur, quia ad imaginem  Dei creati et in nomine eius baptizati sunt, interfectores eorum quadraginta diebus non intrent in ecclesiam. Lanea ueste induti, ab escis et 394 potibus qui interdicti sunt, cum thoro, gladiis et equitatu se abstineant. In tertia, quinta feria, et sabbato, aliquo genere leguminum, uel oleribus, et pomis, paruis pisciculis, cum mediocri ceruisia, uicissim utantur, et temperate. Sin autem a ueridicis comprobatur testibus quod sine odii meditatione, se suaque liberando, diaboli membra interficiunt, secundum indulgentiam quadraginta diebus ab ecclesia, carne, uino, et coniugio, eleemosynam largiter faciendo, abstineant. Et si presbyter est, non deponatur; cunctis tamen uite sue diebus penitentiam agat [cod. ms., agendo].


 Ne oblationes alibi fiant quam in Ecclesia.

XXIX.  Si quis oblationes ecclesie extra ecclesiam accipere uel dare uoluerit preter conscientiam episcopi uel ei cui huiuscemodi officia commissa sunt, nec cum eius uoluerit agere consilio, anathema sit.


Contra eos qui dicunt sanctum Gregorium papam Romanum ad interrogationem Augustini Cantuariorum episcopi consanguininatis quarta contracta matrimonia solui minime debere. Excerptum ex uita sancti Gregorii, libro II, cap. 37.

XXX.  Gregorius papa Romanus, requisitus ab Augustino Anglorum gentis episcopo usque ad quotam generationem fideles debeant copulari,  dispensatorie sic rescripsit: Quedam terrena lex in Romana republica permittit ut siue frater et soror, seu duorum 395 fratrum germanorum uel duarum sororum filius et filia misceantur. Sed experimento didicimus ex tali coniugio sobolem non posse succrescere. Unde necesse est ut iam quarta et sexta generatio fidelium licenter sibi iungi debeat. Nam in secunda quam prediximus omnino debeat abstineri. uerum post multum temporis a Felice Mesene [Messane] Sicilie presule requisitus utrum Augustino scripserit ut Anglorum quarta generatione contracta matrimonia minime soluerentur, humillimus pater Gregorius inter cetera talem dedit rationem: Quod scripsi Augustino Anglorum gentis episcopo, alumno uidelicet, ut recorderis tuo, de sanguinitatis  coniunctione, ipsi et Anglorum genti que nuper ad fidem uenerat, ne a bono quod ceperat, metuendo austeriora, recederet, specialiter et non generaliter certissime scripsisse me cognoscas. Unde et mihi omnis Romana ciuitas testis existit. Nec in ea intentione hec illis scripsi mandata ut postquam firma radice in fide fuerint solidati, si infra propriam consanguinitatem inuenti fuerint, non separentur, aut infra affinitatis lineam, id est usque ad septimam generationem iungantur. Sed adhuc illos neophytos existentes, sepissime eos prius illicita docere et uerbis ac exemplis instruere, et que post de talibus egerint rationabiliter et fideliter excludere oportet. Nam iuxta Apostolum, qui ait: Lac uobis dedimus escam, ista illis modo, non posteris, ut prefixum  est, temporibus tenenda indulsimus, ne bonum quod infirma adhuc radice plantatum erat exureretur, sed aliquantum 396 firmaretur, et usque ad perfectionem custodiretur. Hec ego Ioannes idcirco perstringenda curaui, ut hi qui occasione noue dispensationis illicita matrimonia contrahunt, eruditissimum uirum non regulariter quarte generationis copulam censuisse, imo uenialiter simulque temporaliter permisisse cognoscant.


De presbyteris uel diaconibus ab uno episcopo non deponendis. Ex concilio Toletano, cap. 13.

XXXI.  Comperimus quemdam Fratiganum Cordubensis Ecclesie presbyterum a pontifice suo iniuste olim deiectum, et innocentem  exsilio condemnatum; quem rursum ordini suo restituentes, id denuo aduersus presumptionem nostram decreuimus, ut iuxta priscorum Patrum synodalem sententiam nullus nostrum sine concilii examine deiiciendum quemlibet presbyterorum uel diaconorum audeat. Episcopus enim sacerdotibus ac ministris salus honorem dare potest, auferre solus non potest. Presbyter profecto nec ab uno damnari nec uno iudicante poterit honoris sui priuilegio denudari, sed prestanti synodali iudicio quod canon de illis preceperit.


Ut abbates episcopis, monachi abbatibus subsint. Et de monachis uagis. Ex concilio Aurelianensi, cap. 15.

XXXII.  Abbates pro humilitate religionis in episcoporum potestate consistant; et si quid extra regulam fecerint, ab episcopis corrigantur: 397 qui semel in anno, in loco ubi episcopus elegerit, accepta uocatione conueniant: monachi autem abbatibus omni obedientia et deuotione subiaceant. Quod si quis per contumaciam exstiterit indeuotus, ac per loca aliqua uagari aut peculiare aliquid habere presumpserit, omnia que acquisierit, ab abbatibus auferantur secundum regulam monasterio profutura. Ipsi autem qui fuerint prouagati, ubi inuenti fuerint, cum auxilio episcopi tanquam fugaces sub custodia reuocentur; et reum se ille abbas futurum esse cognoscat qui in huiusmodi personis non regulari animaduersione distrixerit, uel qui monachum susceperit  alienum.


De discretione potestatis episcoporum quam in monasteriis habere possunt. Ex concilio Toletano Iu, cap. 50.

XXXIII.  Nuntiatum est presenti concilio eo quod monachi episcopali imperio seruili opere mancipentur, et iura monasteriorum contra constituta canonum illicita presumptione usurpentur, ita ut pene ex cenobio possessio fiat, atque illustris portio Christi ad ignominiam seruitutemque perueniat. Quapropter monemus [eos] qui ecclesiis presunt ut ultra talia non presumant, sed hoc tantum in monasterio sibi iudicent [uindicent] sacerdotes quod precipiunt canones, id est, ad conuersationem sanctam preponere abbates, aliaque  officia constituere, atque extra regulam facta colligere [corrigere]. Quod si aliqui in monachis canonibus interdictum presumpserint, aut usurpare quidpiam 398 de monasterii rebus tentauerint, non deerit ab illis sententia excommunicationis qui se deinceps nequaquam subtulerint ab illicitis.


De his quos parentes ab infantia clericatus officio manciparunt, si postea uoluntatem habeant nubendi. Ex concilio Toletano, cap. 119.

XXXIu.  De his quos uoluntas parentum a primis infantie annis diuinis ministeriis tradiderit id statuimus obseruandum, ut mox detonsi uel ministerio lectorum traditi fuerint, in domo ecclesie ab [sub] episcopali presentia a preposito sibi debeant erudiri. Liberum tamen proprie  uoluntatis arbitrium habeant, ubi se clericatus officio mancipari elegerint. At ubi octauum decimum etatis sue annum compleuerint, coram totius cleri plebisque conspectu uoluntas eorum de expetendo coniugio ab episcopo perscrutetur. Quibus si gratia castitatis Deo inspirante placuerit, et professionem castimonie sue absque coniugali necessitate spoponderint seruaturos, hi, tanquam appetitores arctissime uite, leuissimo Domini iugo subdantur; ac primum subdiaconatus ministerium habeant, quod a probatione professionis sue a uicesimo anno suscipiant. Quod si inculpabiliter ac si inoffense uicesimum et quintum etatis sue peregerint annum, ad diaconatus officium, si scienter implere posse ab episcopo comprobantur, promoueri possunt.


 399 Ut diaconus ante XXu annos et sacerdos ante XXX non ordinetur. Ex concilio Arelatensi quarto, cap. 1.

XXXu. Et quia in ordinandis clericis antiquorum Patrum statuta, non ad integrum, sicut expedit, obseruata esse cognoscitur, ne forte quorumcunque importunis et inordinatis precibus sacerdotes Domini fatigentur, et ea que toties sunt precepta transgredi compellantur, hoc inter se obseruandum esse definiunt, ut nullus episcoporum diaconum antequam XXu annos impleat ordinare presumat. Episcopatus uero uel presbyteratus honorem nullus laicus ante premissam conuersionem uel ante XXX etatis annos accipiat.


Ut penitentes et digami non ordinentur. Ex eodem, cap. 3.

 XXXuI. Nullus penitentem, nullus digamum uel internuptarum maritos in predictis honoribus audeat ordinare. Et licet hec etiam prope omnium canonum instituta constiterint, tamen ne cuicunque sacerdotum supplicandum, sicut iam diximus, importunitas uel suggestio iniqua subripiat, necesse fuit ut nunc seueriorem regulam sibi uelint Domini sacerdotes imponere. Et ideo quicunque ab hac die contra ea que superius sunt comprehensa clericum ordinare presumpserit, ab ea die qua hoc ei potuerit approbari, anno integro missas celebrare presumpserit, ab omnium fratrum caritate nouerit se alienum. 400 Quia dignum est ut seueritatem discipline ecclesiastice sentiat qui salubriter a sanctis  Patribus instituta obseruare contemnit  .


Qua etate diaconi ordinentur. Capitulo 13.

XXXuII.  Episcopus uero benedictionem diaconatus minoribus a uiginti et quinque annorum penitus non committat. Sane si coniugati iuuenes consenseriut ordinari, etiam uxorum uoluntas ita requirenda est ut sequestrato mansionis cubiculo, religione premissa, posteaquam pariter conuersi fuerint, ordinentur.


Qua etate episcopi uel presbyteri consecrentur. Ex eodem, cap. 17.

XXXuIII. Presbyterum uero uel episcopum ante  XXX annos, id est, ad uiri perfecti etatem perueniat, nullus metropolitanorum ordinare presumat; ne per etatem, quod aliquoties euenit, aliquo errore culpentur.


Qua etate sacerdotes ordinari debeant. Ex canonibus Orientalium antiquorum Patrum, cap. 20.

XXXIX.  Si quis triginta etatis sue non 401 impleuerit annos, nullo modo presbyter ordinetur, etsi ualde sit dignus, quia ipse Dominus in tricesimo anno baptizatus est, et sic cepit docere. Oportet ergo eum qui ordinandus est usque ad hanc etatem legitimam conseruari.


De ordinatione episcopi. Ex concilio Toletano Iu, capitulo 19.

 XL. Perniciosa consuetudo nequaquam reticenda, que maiorum statuta preteriens, omnem Ecclesie ordinem perturbauit, dum alii per ambitum sacerdotium appetunt, alii oblatis muneribus pontificatum assumunt; nonnulli etiam sceleribus implicati, uel seculari militie dediti, indigni ad honorem summi sacri ordinis peruenerunt. De quorum scilicet causa atque remotione oportuerat quidem statuendum. Sed ne perturbatio quamplurima Ecclesie oriretur, preteritis omissis, deinceps qui non promoueantur ad sacerdotium ex regulis canonum necessario credimus inserendum, id est, qui in aliquo crimine detecti sunt, qui infamie nota aspersi sunt, qui scelera aliqua per publicam penitentiam admisisse confessi sunt, qui in heresi baptizati aut rebaptizati esse  notantur, qui semetipsos absciderunt, aut naturaliter membrorum defectu uel defectione aliquid minus habere noscuntur, qui secunde uxoris coniunctionem sortiti sunt, aut numerosa coniugia frequentauerunt, qui uiduam uel a marito relictam duxerunt, aut corruptarum mariti fuerunt, qui concubinas ad fornicationes habuerunt, qui seruili 402 conditione obnoxii sunt, qui ignoti sunt, qui neophyti uel laici sunt, qui seculari militie deditii sunt, qui curie nexibus obligati sunt, qui inscii litterarum sunt, qui nondum ad triginta annos peruenerunt, qui per gradus ecclesiasticos non accesserunt, qui ambitu honorem querunt, qui muneribus honorem obtinere moliuntur, qui a decessoribus in sacerdotium eliguntur. Sed nec ille deinceps  sacerdos erit, quem nec clerus nec populus proprie ciuitatis elegerit, uel auctoritas metropolitani uel comprouincialium sacerdotum accessio exquisiuit. Quicunque igitur deinceps ad ordinem sacerdotii postulatur, et in his que predicta sunt exquisitus, in nullo horum deprehensus fuerit, examinatus, probabili uita atque doctrina exstiterit, tunc secundum synodalia uel decretalia constituta cum omnium clericorum uel ciuium uoluntate ab uniuersis comprouincialibus episcopis aut certe a tribus in die Dominica consecrabitur, conhibentibus litteris  suis qui absentes sunt, et magis auctoritate uel presentia eius qui est in metropoli constitutus. Episcopus autem cum comprouincialibus consecrandus est ubi metropolitanus elegerit; metropolitanus autem nonnisi in ciuitate metropoli, comprouincialibus ibidem conuenientibus. Si quis autem deinceps contra predicta uetita canonum ad gradum sacerdotii indignus aspirare contenderit, cum ordinatoribus suis adepti honoris periculo subiacebit.


403 Ut uidue non uelentur. De generalibus decretis Gelasii pape.

XLI.  uiduas uelare pontificum nullus attentet: quod nec auctoritas diuina delegat, nec canonum forma prestituit. Non est ergo penitus usurpandum,  eisque sic ecclesiastica inferenda presidia ut nichil committatur illicitum.


Quod uidue, ut supra dictum est, non uelentur. Sed si professam continentiam proposito mutato calcauerint, ipse pro se Deo rationem reddant. Cap. 21 eiusdem.

XLII.  Nam de uiduis sub nulla benedictione uelandis superius late sufficienterque disserendum duximus: quia si propria uoluntate professam pristini coniugii castitatem mutabili mente calcauerint, periculi eius intererint, quia, iuxta Apostolum, primam fidem irritam fecit, quali Deum debeat satisfactione placare. Sicut enim, si se forsitan continere non poterat, secundum Apostolum nullatenus nubere uetabatur, sic habita secum deliberatione promissam Deo pudicitie fidem  debuit custodire. Nos autem nullum talibus laqueum debemus iniicere; sed solum adhortationes premii sempiterni penasque proponere diuini iudicii, ut nostra sit absoluta conscientia, et illarum pro se Deo rationem reddat intentio. Cauendum est quippe quod de earum moribus actibusque beatus Paulus testatur apostolus. Quod planius exponere preterimus, ne 404 sexus instabilis non tam deterreri quam admoneri uideatur.


De uiduis que post post professam continentiam peccauerint. Concilium Carthaginensis Africe quartum habitum ab episcopis numero CCXIu, era CCCCXXXuI.

XLIII.  Sicut bonum est castitatis premium, ita et maiori obseruantia et preceptione custodiendum  est ut si que uidue, quamlibet adhuc in minoribus annis posite, et in matura etate a uiro relicte, se deuouerint Deo, et, ueste laicali abiecta, sub testimonio episcopi et Ecclesie religioso habitu apparuerint, postea uero ad nuptias seculares transierint, secundum apostolum Paulum damnationem habebunt, quoniam fidem castitatis, quam Deo uouerunt, irritam facere ause sunt. Tales ergo persone aliene sunt a Christianorum communione, que nec in conuiuio cum Christianis communicent. Nam si adultere coniuges reatu sunt suis uiris obnoxie, quanto magis uidue, que Deo religiositatem uouerunt, crimine adulterii notabuntur, si deuotionem quam spontanee Deo obtulerunt libidinosa uoluptate corruperint  atque ad secundas nuptias transitum fecerint; que etsi uiolentia irruente ab aliquo prerepte fuerint, ac postea delectatione libidinis permanere in coniugium raptori uel uiolento uiro consenserint, superius damnatione cum presente teneantur obnoxie. De talibus enim ait Apostolus: Cum enim luxuriate fuerint in Christo, nubere uolunt, habentes damnationem, quia primam fidem 405 irritam fecerunt . Aurelius episcopus Carthaginensis Ecclesie subscripsi. Donatianus Taleptensis prime sedis.


De uiduis professis, si nupserint, aut rapte fuerint. Concilium Arausicum XuII episcoporum habitum era CCCCLXXuII, titulo primo, cap. 27.

XLIu.  uiduitatis seruande professionem coram  episcopo in secretario habitam, imposita ab episcopo ueste uiduali, non esse uiolandam; eius uero robatorem, uel ipsam talis professionis desertricem, merito esse damnandam.


Incipiunt capitula qua in Dei nomine sancta synodus in Toletanam urbem, cap. 10.

XLu.  Pre consultu castitatis, quod maxime hortamento concilii proficere debet, annuente glorioso domino nostro Recaredo rege, hoc sanctum affirmat concilium, ut uidue quibus placuerit tenere castitatem, nulla ui ad nuptias iterandas uenire cogantur. Quod si priusquam profiteantur continentiam nubere elegerint, illis nubant quos propria uoluntate uoluerint habere maritos. Similis conditio et de  uirginibus habeatur, nec citra uoluntatem parentum uel suam cogantur maritos accipere. Si quis uero propositum castitatis uidue uel uirginis impedierit, a sancta communione et liminibus ecclesie habeatur extraneus.


406 De uiris ac feminis sacris propositum transgredientibus sacrum. Concilium Toletanum.

XLuI.  Procliuis cursus est a uoluntate, et imitatrix natura uitiorum. Quamobrem quisquis uirorum uel mulierum habitum induerint semel, uel induerunt spontanee religiosum, aut si uir deditus Ecclesie choro, uel femina fuerit aut fuit delegata puellarum monasterio, in utroque sexu preuaricator ad propositum inuitus reuerti cogatur, ut uir detondeatur,  et puella monasterium ingrediatur. Si autem quolibet patrocinio desertores permanere uoluerint, sacerdotali sententia a Christianorum cetu habeantur extorres, ut nec locus eis ullus sit communis. uiduas quoque uniuersalis iamdudum statuit synodus professionum uel habitus sui desertrices ut superiori sententia condemnentur.


Ut uidue uel uirgines continentiam professe non nubant. Item eiusdem pape Gelasii ad Sicilienses episcopos.

XLuII.  Neque uiduas ad nuptias transire patimur que in religioso proposito diuturna obseruatione permanserint. Similiter uirgines nubere prohibemus  quas annis plurimis in monasteriis etatem peregisse constiterit.


De his uelatas Deo consecratas in coniugium duxerint. Cap. 23.

XLuIII.  Si quis sacro uelamine consecratam in coniugium duxerit, et post dicatum 407 Deo propositum incesta federa sacrilegaque miscuerit, ut in constitutis Gelasii pape, cap. 20, legitur, protinus equum est a sacra communione detrudi, et nisi per publicam probatamque penitentiam omnino non recipi. Si tamen penituerit, transeuntibus de seculo uiaticum non negetur. In Chalcedonensi concilio, cap. 16, hoc perpetrantes excommunicentur. Confitentibus auctoritate episcopi misericordia largiatur.  In epistola pape Siricii, cap. 6, uelate Deo consecrate, si abiecto proposito sanctitatis clanculum sacrilega contagione se miscuerint, uel de illicitis complexibus publice et libere procreauerint, has impudicas detestabilesque personas a monasteriorum cetu et ecclesiarum conuentibus eliminandas esse iudicatum est, quatenus retruse ergastulis, tantum facinus continua lamentatione defleant. Unde uerbo Domini et canonica auctoritate in hac sancta synodo precipimus ut omnino separentur, et iuramento colligantur ulterius sub uno non cohabitare tecto, nec familiari frui colloquio, excepto in ecclesia et publico, aut pariter ullam habere communionem unde suspicio illecebrosi desiderii aut scandalum libidinosi facti iuste possit oriri. Si que etiam  inter se diuidenda sint, diuidant, et uterque sua prouideat.


De uiduis uelatis. Gelasii pape.

XLIX.  uiduas autem uelare pontificum nullus attentet (prout constitutum est in decretis Gelasii, cap. 13, quod nec auctoritas diuina nec canonum forma prestituit. Que 408 si propria uoluntate continentiam professa , eius intentio pro se reddat rationem Deo; quia sicut, secundum Apostolum, si se continere non poterat, nullatenus nubere uetabatur, sic secum habita deliberatione promissam fidem pudicitie Deo debet custodire. Qua auctoritate paterne suffulti sententie, in hoc sacro conuentu sancimus et libere  iudicamus quod si sponte uelamen, quamuis non consecratum, sibi imposuerit, et in ecclesia inter uelatas oblationem Deo obtulerit, uelit nolit, sanctimonie habitum ulterius habere debebit, licet sacramento confirmare uelit eo tenore et ratione uelamen sibi imponere ut iterum non possit deponere.


Item de uiduis uelatis. Ex concilio Africano, capitulo 89.

L. uidua quidem que sacrum capiti uelamen imposuerit, et inter ceteras uelatas feminas in ecclesia orauerit, et oblationem cum illis obtulerit, professa est in eodem habitu permanere, spondens nunquam religionis deponere uelamen, a religionis obseruantia discedere non presumat. Optamus  sanctitatem uestram in Christo bene ualere.


De uiro contra uoluntatem uxoris in monasterium ingresso, et iam tonsoratus fuerit, omnino reddendo. Ex Reg. part. I, cap. 180, ad Adrium notarium Panormi.

LI.  Agathosa latrix presentium questa est maritum suum contra uoluntatem suam in 409 monasterio Urbici abbatis esse conuersum, Quod quia ad eiusdem abbatis culpam et inuidiam non est dubium pertinere, experientie tue precipimus ut diligenti inquisitione discutiat, ne forte cum eius uoluntate conuersus sit, uel ipsa se mutare promiserit. Et si hoc repererit, et illum in monasterio permanere prouideat, et hanc, sicut promisit,  mutare compellat. Si uero nil horum est, nec quoddam fornicationis crimen, propter quod uiro licet uxorem relinquere, predictam mulierem commisisse cognoueris, ne illius conuersio uxori relicte in seculo fieri possit perditionis occasio, uolumus ut maritum suum illi, uel si iam tonsuratus est, reddere omnino debeas excusatione cessante. Quia etsi mundana lex precipit conuersationis gratia utrolibet inuito solui posse coniugium, diuina lex fieri non permittit. Nam excepta fornicationis causa uirum uxorem relinquere nulla ratione concedit. Quia postquam copulatione coniugii uiri atque mulieris unum corpus efficitur, non potest ex parte conuerti et ex parte in seculo manere.


 Episcopum debere honorem deponere si concubinam habuit eo tempore quo erat in sacro ordine constitutus. Ex epistola sancti Gregorii, cap. 43.

LII.  Andree Tarentino episcopo scribit dicens: Tribunal iudicis eterni securus aspiciet quisquis reatus sui conscius digna eum modo penitentia placare contendit. Habuisse te concubinam manifesta ueritate comperimus 410 de qua etiam contraria est quibusdam nata suspicio. Sed quia in rebus ambiguis absolutum non debet esse iudicium, hoc tue conscientie elegimus committendum. Qua de re, si in sacro ordine constitutus, eius te permistione esse recolis maculatum, sacerdotii honore deposito, ad administrandum nullo modo  presumas accedere, sciturus in anime tue periculo ministrare et Deo nostro te sine dubio reddere rationem, si huius sceleris conscius, in eo quo es ordine, celans ueritatem, permanere uolueris.


De raptoribus uirginum et uiduarum. Item de abbatiis que ius electionis habent seu de his que non habent.

LIII. Anno incarnationis Domini 952, indictione 9, constitutum est in Franconofurth a rege gloriosissimo Ottone, anno illius 15, consentientibus episcopis, comitibus, aliisque fidelibus compluribus, canonum sanctorumque Patrum auctoritate, necnon Capitularium precedentium regum institutis coram positis, ne oppressio uirginum aut uiduarum, uel  raptus ab ullis hominibus fiat, et ut qui rapiunt eas sub nomine simul habitandi, cooperantes et conniuentes raptoribus, si quidem clerici sunt, decidant a proprio gradu; si uero laici, anathematizentur, et raptores sine spe coniugii permaneant. Quod si post hec iungere se presumpserint, utrique anathematizentur. Nuendum est etiam prefato rege ut nulla abbatia que per se electionem habet, ad monasterium nec alicui 411 in proprium possit donari. Ille uero que electione carent, regis donatione et priuilegio ad aliud monasterium, quod sub eius mundiburdio consistit, subrogari possint.


Quid sit ministrare Christo.

LIu.  Si quis mihi  ministrat, me sequatur. Quo fructu, qua mercede, quo premio? Et ubi sum, inquit, illic et minister meus erit. Gratis ametur, ut operis quo ministratur illi pretium sit esse cum illo. Ubi enim bene erit sine illo, aut quando male esse poterit cum illo? Audi euidentius: Si quis mihi ministrauerit, honorificabit eum Pater meus. Quo honore, nisi ut sit cum Filio eius? Quid enim superius ait? Ubi ego sum, illic et minister meus erit. Hoc intelligitur exposuisse cum dicit: Honorificabit eum Pater meus. Nam quem maiorem honorem accipere poterit adoptatus quam ut sit ubi est unicus, non equalis factus diuinitati, sed consociatus eternitati? Quid sit autem ministrare Christo, cui operi merces tanta promittitur, hoc potius debemus inquirere. Si  enim hoc putauerimus esse Christo ministrare, ea que sunt corpori necessaria preparare, aut cenanti cibum coquere uel apponere, uel poculum dare, potumque miscere, fecerunt hoc illi qui potuerunt eum in corpore habere presentem, sicut Martha et Maria, quando et Lazarus unus erat ex recumbentibus. Sed eo modo Christo etiam Iudas perditus ministrauit. Nam et loculos habebat ipse. Et quamuis ex eis que mittebantur sceleratissime furaretur, per illum tamen etiam necessaria 412 parabantur. Hinc est illud quod cum ei diceret Dominus: Quod facis fac uelociter, arbitrati sunt quidam quod eum iusserit propter diem festum necessaria preparare uel indigentibus aliquid dare. Nullo modo igitur de huiuscemodi ministris diceret  Dominus: Ubi ego sum, ibi erit et minister meus. Si quis mihi ministrauerit, honorificabit eum Pater meus, quoniam Iudam talia ministrantem reprobatum potius quam honoratum uidemus. Ut quid ergo alibi querimus quid sit ministrare Christo, et non potius in istis ipsis uerbis agnoscimus? Cum enim dixit: Si quis mihi ministrat, me sequatur, hoc intelligi uoluit, ac si diceret: Si quis me non sequitur, non mihi ministrat. Ministrant ergo Iesu Christo qui non sua querunt, sed que Iesu Christi. Hoc est enim, me sequatur. uias ambulant, non suas. Sicut alibi scriptum est: Qui se dicit in Christo manere, debet sicut ille ambulauit et ipse ambulare.  Debet etiam, si porrigit esurienti panem, de misericordia facere, non de iactantia, nesciente sinistra quid faciat dextera, id est, ut alienetur intentio cupiditatis ab opere caritatis. Qui sic ministrat, Christo ministrat, recteque illi dicetur: Cum uni ex minimis meis fecistis, mihi fecistis. Nec ea tantum que ad misericordiam pertinent corporalem, sed omnia opera bona propter Christum faciens. Tunc enim erunt bona; quoniam finis legis Christus ad iustitiam omni credenti minister est usque ad [apud Augustinum, omni credenti. Minister est Christi usque ad] illud opus magne caritatis, quod est animam suam pro fratribus ponere, quia et hoc sua membra [apud Augustinum, ponere. Hoc est enim et pro Christo ponere, quia et h. propter sua  m.] dicturus est: Cum pro istis, pro me 413 fecisti. De tali quippe opere etiam se ministrum facere et appellare dignatus est, ubi ait: Sicut filius hominis non uenit ministrari, sed ministrare, et animam suam ponere pro multis. Hinc ergo est unusquisque minister Christi unde est minister et Christus. Sic ministrantem Christo honorificabit Pater eius honore illo magno, ut sit cum Filio eius, nec unquam deficiat felicitas eius. Cum ergo audistis, fratres, Dominum dicentem: Ubi ego sum, illic et minister meus erit, nolite tantummodo bonos episcopos et clericos cogitare. Etiam uos pro modulo uestro ministrate Christo, bene uiuendo, ac eleemosynas faciendo, nomen doctrinamque eius quibus potueritis predicando; ut unusquisque etiam paterfamilias  hoc nomine cognoscat paternum affectum sue familie se debere pro Christo et pro uita eterna suos omnes moneat, doceat, hortetur, corripiat, impendat beneuolentiam, exerceat disciplinam. Ita in domo sua ecclesiasticum et quodam modo episcopale implet officium, ministrans Christo, ut in eternum sit cum ipso. Nam et illam maximam passionis ministrationem multi ex uestro numero ministrant, multi episcopi, clerici, iuuenes et uirgines, senes cum iunioribus. Multi coniugati et coniugate, multi patres matresque familias, ministrantes Christo, etiam animas suas in eius martyrio posuerunt, et honorificante Patre coronas gloriosissimas receperunt.


414 De clericis qui monachorum propositum  appetunt. Ex concilio Toletano, cap. 50.

Lu.  Clerici qui monachorum propositum appetunt, et meliorem uitam sequi cupiunt, liberos ab episcopo in monasteriis largiri oportet ingressus, nec interdici propositum eorum qui ab contemplationis desiderium transire nituntur  .


Decretum de uiduis. Ex epistola beati Gregorii papa Bonifacio archiepiscopo missa, in qua inter cetera ita legitur:

LuI.  uiduas a proposito discedentes uiduitatis, super quibus nos consulere uoluit dilectio tua, frater carissime, credo te nosse a  sancto Paulo et a multis sanctis Patribus, nisi conuertantur, olim esse damnatas; quas et nos apostolica auctoritate damnandas et a communione fidelium atque a liminibus ecclesie arcendas fore censemus, usquequo obediant episcopis suis et ad bonum quod ceperunt inuite aut uoluntarie reuertantur. De uirginibus autem uelatis, si deuiauerint, a sancte memorie predecessore nostro Innocentio tale decretum habemus: »He uero que necdum sacro uelamine tecte, tamen in proposito uirginali semper se simulauerint permanere, licet uelate non fuerint, si nupserint, aliquanto tempore his agenda penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis  ista pollicitatio, quam cum 415 Deo pepigit, solui sine uincta non poterit,« et cetera. Nam si uirgines nondum uelate taliter penitentia publica puniuntur et a cetu fidelium usque ad satisfactionem excluduntur, quanto potius uidue, que perfectioris etatis et maturioris sapientie atque consilii existunt, uirorumque consortio multoties use sunt, et uelari se permiserunt, habitum religionis assumpserunt, et demum apostatauerunt, atque ad prius uomitum sunt reuerse, a nobis et ab omnibus fidelibus a liminibus ecclesie et cetu fidelium usque ad satisfactionem sunt eliminande et carceribus tradende, qualiter iuxta apostolum Paulum tradentes huiusmodi hominem Satane, ut spiritus saluus sit in die Domini. De talibus enim et Dominus per Moysen loquitur:  Auferte malum de medio uestri. De quibus et per Prophetam ait: Letabitur iustus cum uiderit uindictam, manus suas lauabit in sanguine peccatoris . De talibus namque et eorum similibus atque eisdem consentientibus, quia non solum qui faciunt, sed etiam qui consentiunt, rei sunt, Dominus per eumdem prophetam Dauid loquitur dicens: uidebas furem, currebas cum eo, et cum adulteris portionem tuam ponebas ; et multa eorumque similia. Tales ergo persone indubitanter adultere esse manifestantur; quoniam, relicto immortali sponso, ad anteriorem ut canes ad proprium reuerse sunt uomitum, et, apostate facte, illicita ac sacrilega se contagione polluentes, uiris mortalibus se conglutiantes; que etiam, iuxta apostolum  Paulum, eo quod uiduitatis propositum dimiserunt, et 416 fidem quam cum Deo pepigerunt frangere presumpserunt, atque primam fidem preuaricauerunt, sunt damnande a nobisque et a uobis atque a reliquis nostri ordinis uiris, a singulis uidelicet sua in diecesi, a liminibus ecclesie et a cetu fidelium usque ad satisfactionem, ut predictum est, sunt eliminande. A talium autem consortio et societate omnes fideles in omnibus abstinere mandamus. Super quibus etiam placuit, quousque in ipso detestando et illicito atque sacrilego carnis contubernio perseuerant, ut nullus Christianorum, nisi quibus proprius studio corrigendi iusserit episcopus, cum eis in quoquam communicet, aut ad domum  in qua sunt accedat; cum quibus etiam, ut iam dictus precepit Apostolus, nulii fidelium cibum sumere licet. Quod si quis ex his quidquam tentare aut temerare presumpserit, pari cum eis excommunicationis sententia feriatur.


De uidua que sub obtentu religionis uelum ad tempus sibi imposuerit. Cap. 5.

LuII.  Nicolaus episcopus, seruus seruorum Dei, reuerentissimo et sanctissimo confratri nostro Adalwino sancte Iuuauensis Ecclesie archiepiscopo. Quod autem interrogastis de femina que post obitum mariti sui uelamen sacrum super caput suum imposuit, et finxit se sub eodem uelamine sanctimonialem feminam esse, postea uero ad nuptias rediit, bonum uidetur, quia  per hypocrisim ecclesiasticam regulam conturbare uoluit, et non legitime in uoto suo permansit, ut penitentiam 417 agat de illusione nefanda, et reuertatur ad id quod spopondit et in sacro ministerio inchoauit. Nam si consenserimus quod omnia sacramenta ecclesiastica quisque prout uult fingat, et non uere fiat, omnis ordo ecclesiasticus conturbatur, nec catholice fidei iura consistunt, nec canones sacri rite obseruantur. Quid enim profuit Simoni Mago baptismum sacrum ficte suscipere et in Christianitate permansurum se finxisse, cum per apostolum fraus eius detecta, quid sibi futurum esset pronuntiatum est. Ait enim: Pecunia tua tecum sit in perditione. Cor enim tuum non est rectum coram Deo. Penitentiam itaque age ab hac nequitia tua, et roga  Deum ut forte remittatur tibi hec cogitatio cordis tui. In felle enim amaritudinis et obligatione iniquitatis uideo te esse.  Ideo tales, nisi resipiscant, spiritali gladio percutere censemus. Non enim fas est Spiritui sancto mentiri, sicut Ananias et Saphira mentiti sunt, et statim perierunt.


De penitentibus uiris ac uiduis, siue uirginibus, qui diuertentes laici fiunt, aut uestem mutant, uel coniugiis copulantur. Toletanum concilium Iu, cap. 55.

LuIII.  Quicunque ex secularibus accipientes penitentiam totonderunt se, et rursus preuaricantes, laici effecti sunt, comprehensi ab episcopo suo ad penitentiam ex qua recesserunt reuocentur. Quod si aliqui per penitentiam irreuocabiles sunt, nec admoniti reuertuntur, uere  ut apostate coram Ecclesia ut anathematis sententia condemnentur. 418 Non aliter et hi qui tonsi a parentibus fuerint, aut sponte sua, amissis parentibus, se ipsos religioni deuouerunt, et postea habitum secularem sumpserunt, et iidem a sacerdote comprehensi, ad cultum religionis, acta prius penitentia, reuocentur. Quod si reuerti non possunt, uere ut apostate anathematis sententie subiiciantur. Que forma seruabitur etiam in uiduis uirginibusque sacris ac penitentibus feminis que sanctimonialem habitum induerunt, et postea aut uestem mutauerunt aut ad nuptias transierunt.


De discretione secularium et sanctimonialium uiduarum. Item eiusdem, cap. 56.

LIX. Duo sunt genera uiduarum, seculares et  sanctimoniales. Seculares uidue sunt que adhuc disponentes nubere, laicalem habitum non deposuerunt. Sanctimoniales sunt que, iam mutato habitu seculari, sub religioso cultu in conspectu sacerdotis uel Ecclesie apparuerint. He si ad nuptias transierint, iuxta Apostolum non sine damnatione erunt; quia se primum Deo uouentes, postea castitatis propositum abiecerunt.


Ad habitum redire cogatur et recludatur in monasterio que religiosam uestem abiecit. Ex Regesto Gregorii, uitaliano episcopo Sepontino.

LX.  Si custos religiosi habitus aut esse nosses episcopus, filiam gloriose memorie Tulliani magistri militie, te illuc posito, nec proiectis  religiosis uestibus ad secularem reuerti 419 habitum nec ad nos licuisset peruersam epistolam destinare. Sed quia nimia desidia ac torpore deprimeris, in tuo dedecore res ad presens illicita impune commissa est. Nam, sicut prefati sumus, si sollicitus esses [exstitisses], prius ad nos ultio mulieris prauissime quam culpa debuit peruenire. Quia ergo tantum hebes tantumque es negligens ut nisi canonicam in te fueris cercitionem expertus, in aliis districtionem et disciplinam nescias custodire, qualiter debeas esse sollicitus congruo tibi, si Domino placuerit, tempore demonstramus [demonstrabimus]. Presentia igitur scripta suscipiens euigila, et excitatus saltem exsequere quod pressus nunc usque ignauia distulisti. Instantie ergo tue sit predictam  mulierem una cum Sergio defensore comprehendere, et statim non solum ad male contemptum habitum sine excusatione aliqua reuocare, sed etiam in monasterio, ubi omnino districte ualeat custodiri, detrudere, et ita omnem circa illam sollicitudinem exhibere ut quam sit nefarium quod commisit ex tua possit districtione cognoscere. Quod si quis [qua in re si quis], quod non credimus, laicorum aliquo tibi ingenio tentauerit obsistendum, a sanctissime [sacratissime] eum communionis participatione suspende; nobisque renuntiare festina; ut quantum sit exsecrabile quod presumit, postquam consideratione propria non aduertit, emendationis qualitate cognoscat. In his autem omnibus ita te cautum ac stude uigilantem ostendere ut culpam tuam non geminare  neglectus, sed aliquantisper ualeat sollicitudo minuere.


420 De eadem re. Gregorius Sergio defensori nostro.

LXI.  Si homo esses, aut districtionem aliquam habuisses, ita regularis discipline debuisti custos existere, ut ea que illic illicite committuntur ante uindicta corrigeres quam ad nos eorum nuntius perueniret. Sed dum nimia stultitia te facit negligentem, non solum de illis offendimur, sed etiam ad ulciscendam desidiam tuam nichilominus prouocamur. Omni ergo dilatione omnique excusatione postposita filiam gloriose  memorie Tulliani magistri militie, que proiectis quas sponte assumpsit religiosis uestibus, indumentis se laicis deturpauit, una cum fratre et cepiscopo nostro uitaliano festina comprehendere atque ad religiosum rursus habitum reuocare, ac in monasterio mittere, ubi districte omnino ualeat custodiri, nec eius custodiam aliquatenus releuari permittas quousque nostra denuo scripta susceperis. Nam si quolibet modo in hac re negligens uel lentus exstiteris, ita in te districtissime noueris uindicandum ut quod ex te nescis, pena possis reserante cognoscere: quia, sicut diximus, si intellectum hominis habuisses, hec que facere modo preciperis, ante debueras etiam cum ultione a te facta cognoscere.


De feminis que religionis uestem in domibus propriis  mutauerint, si postea coniugium elegerint, quid agendum sit. Toletanum concilium Iu, cap. 57.

LXII.  De uiduis et puellis que habitum 421 religionis in domibus propriis tam a parentibus quam per se mutauerunt, et si postea contra instituta Patrum uel precepta canonum coniugia crediderint copulanda, tandiu utrique habeantur a communione suspensi quousque quod illicite perpetrauerunt emendent. Quod si emendare neglexerint, a communione uel omnium Christianorum conuiuio in perpetuo sint sequestrati  .


Quod consuetudo ecclesiastica pro lege tenenda est. Sancti Patris nostri Basilii capite 27, sermonum ad beatum Amphilochium de Spiritu sancto scriptum.

 LXIII.  Ecclesiasticarum institutionum quasdam scripturis, quasdam uero apostolica traditione per successiones in ministerio confirmatas accepimus; quibus par uirtus et idem utrisque pietatis effectus quin sit, quotusquisque uel aliquantulum sacrarum expertus Scripturarum hesitauerit. Si enim attentauerimus consuetudines Ecclesie non per scripturas a Patribus traditas nichili estimare, quantum religio detrimenti latura sit, despicientibus liquido constabit. Que enim, ut inde ordiamur, scriptura salutifere crucis signaculo fideles docuit insigniri? Que multifariam digesta super panem et calicem prolix et orationis et consecrationis uerba commendauit? Nam non modo quod in Euangelio continetur uel Apostolo in secretis dicimus,  sed et alia perplura adiicimus magnum quasi unum consummandis accommodantia mysteriis. Que orientem uersus 422 nos orare litterarum forma prestituit? Benedicimus fontem baptismatis, oleum unctionis. Huc accedit quod ter immergimus quos baptizamus, oleo ungimus, uerbis abrenuntiare Satane et angelis eius informamus. Unde hec et alia in hunc modum non pauca nisi tacita ac mystica traditione a Patribus ecclesiastico more reuerentiori diligentia in mysteriis obseruata silentio quam publicata scripto?


Item, cap. 29.

LXIu.   Deficit me dies si singulas Ecclesie consuetudines explicatum aggrediar. Quid plura? Ipsam confessionem fidei credendi in Patrem, et Filium, et Spiritum sanctum, quis nobis scripta insinuauit, nisi quod baptismati straditionem consequenter fidei pietas imitatur, et ut baptizamur, ita et credimus? Que diebus festis Scriptura stantes nos orare precepit, profestis autem non sic? Ergo si tot non scripto tradita usus Ecclesie pie accepta mystica obseruatione custodit, non absurdum, imo apostolicum, arbitror etiam non  scriptas traditiones firmiter tenere. Laudo uos, inquit Apostolus, quod in omnibus memores mei estis, et sicut tradidi uobis traditiones tenetis. Et illud: Tenetis traditiones quas accepistis siue per sermonem, siue per epistolam. Igitur licet in ore duorum uel trium testium stet omne uerbum, diuersis niti exemplis maluimus, quibus ecclesiastice consuetudinis obseruantiam a maioribus ductam pro lege tenendam persuasibilius eruditis clarescat.



423 APPENDIX SECUNDA.


Priora capita 18 istius secunde appendicis, que exstant in editione Helmestadiensi, eadem omnino sunt cum primis 28 prime appendicis, quam edidimus ex ueteri codice ms. Parisiensi, excepto tamen capite nono, quod non exstat in editione Helmestadiensi, et additum est ex codice Parisiensi. Itaque capita tantum 27 ex his 28 pertinent ad istam secundam appendicem; que nos ob eam causam hic omitti uoluimus, ne repetitio inutilis fieret. Exhibebimus autem bona fide editionem Helmestadiensem; nisi quod, quantum fieri poterit, adnotabimus unde petita sint capita; quod in Helmestadiensi editione factum non est. Tum uariantes quoque lectiones que erunt alicuius momenti inter uncos conclusas exhibemus.



424 INCIPIT TEXTUS CAPITULORUM.


Ne sacerdos uexetur. Ex concilio Aurelianensi, cap. 8.

XXuIII. Relatum est sancte synodo quod a malis Christianis plurime uexationes sacerdotibus Christi seu ceteris clericis inferioris gradus sepissime inferantur. Unde uisum est sancto concilio, ne postea talia existant, iaculo spiritali percutere, ut si quis clerico aliquam iniuriam seu calumniam 425 ingesserit, a liminibus sancte ecclesie arceatur usque ad condignam satisfactionem.

XXIX. Ex concilio Rothomagensi  .


De demigrantia Clericorum.

XXX. Cum fraternitatem tuam confidamus canonum statuta et uigorem dirigere discipline, hoc tibi  indagandum mandare curauimus, ne ingenui clerici, qui capacioris et argutioris sunt ingenii, ad loca que scientia et doctrina excellentiora conspiciuntur, discendi  gratia pre  utilitate ecclesie suique necessarii petendi causa transcendant.

Inuidia pontificum sepe prohibentur, dum cap. 20 Chalcedonensis concilii eis opponunt, ubi dicitur clericos in ecclesia administrantes in alterius ciuitatis ecclesia statutos fieri non oportet, et sequentia inuida obfuscatione abolent, ubi illi excipiuntur qui ex necessitate ad aliam ecclesiam transierint. Magna sane necessitate premitur qui fame constringitur; et qui iniuria arctatur insipientie, opus habet refici doctrina scientie. Inter fugitiuum denique et  studiosum caute ab episcopo discretio prospici debet, ut ille locum delitescendi non inueniat, isti uero locum in melius mutare et ire de uirtute in uirtutem  offendiculum non opponatur, sed caritatis adiutorio, que nunquam excidit, subleuetur. Igitur si pie et iuste 426 recto currebant hactenus uiam tramite uite, pro religione perfectiora expetere loca licentiam eis non denegandam esse censuimus.


De odio in fratres.

XXXI. Si quis odium contra fratrem suum iniuste habuerit, hunc Deus a suo separat regno et a celo subtrahit; quia odium nec passione ei adimitur, nec martyrio expiatur, nec sanguine fuso deletur. Detrahere autem alteri per odium, sui commodi causa, magis est contra naturam quam mors, quam dolor, uel cetera huiusmodi mala.


Sanctus Gregorius dicit, item Augustinus, de odio.

XXXII. Magna et mira sententia, quemadmodum  sit hominis in animam suam amor ut pereat, odium ne pereat. Si male amaueris, tunc odisti. Si bene oderis, tunc amasti. Felices qui oderunt custodiendo, ne perdant amando.


Gregorius papa de lapsis sacerdotibus.

XXXIII.  De lapsis sacerdotibus, uel quolibet ex clero, id obseruari uolumus, ut in rebus eorum nulla contaminatione miscearis; sed pauperrima regularia monasteria require, que secundum Deum uiuere sciunt, et in eisdem monasteriis lapsos ad penitentiam trade, ut res lapsorum in eo loco perficiant [proficiant], in quo agere penitentiam traduntur; quatenus ipsi ex rebus eorum subsidium habeant qui de correctione eorum sollicitudinem gerunt. Si uero 427 parentes  habent, res eorum legitimis parentibus dentur; ita tamen ut eorum stipendium qui in penitentiam dati fuerint, sufficienter debeat procurari.

 Si qui uero ex familia ecclesiastica sacerdotes uel laici [leuite], uel monachi, uel clerici, uel quilibet alii lapsi fuerint, dari eos in penitentiam uolumus, sed res eorum ut ecclesiastice non subtrahi [ecclesiastico iuri non s.]. Ad usum tamen suum accipiant unde ad penitendum subsistant; ne si nudentur, locis in quibus dati fuerint onerosi sint. Si qui parentes in possessione habent, ipsis res eorum tradende sunt, ut in ipsis Ecclesie [iuri Eccl.] conseruentur.

 Sacerdotibus autem externa potestate nullus dominus uiolentiam inferat; sed excellenti consideratione, propter eum cuius serui sunt, eis ita dominetur ut etiam debitam reuerentiam impendat. Nam in diuinis eloquiis sacerdotes aliquando dii, aliquando angeli uocantur.  Et per Moysen de eo qui ad iuramentum deducendus est dicitur: Applica illum ad deos, uidelicet ad sacerdotes. Et rursum: Diis non detrahes , scilicet sacerdotibus. Et propheta ait: Labia sacerdotis custodiunt scientiam, ut legem requirant ex ore eius, quia angelus Domini exercituum est . Quid ergo mirum si illos uestra pietas dignetur honorare, quibus in suo eloquio honorem tribuens, eos aut angelos aut deos ipse etiam appellat Deus? Ecclesiastica testatur historia quod cum pie memorie Constantino principi oblate accusationes contra episcopos fuissent, libellos quidem accusationis accepit, et eosdem quia accusati fuerant 428 episcopos conuocans, in eorum conspectu libellos quos acceperat incendit, dicens: »uos dii estis, a uero Deo constituti. Ite, et inter uos  causas uestras disponite, quia dignum non est ut nos iudicemus deos.« Antiquitus in republica principes fuerunt, qui, uerum Deum nescientes, deos ligneos et lapideos colebant, et tamen eorum sacerdotibus honorem maximum tribuerunt.

Hinc est ergo quod, exceptis criminibus, neminem sacerdotum Gregorius deponebat, imo pro qualitatibus delictorum uenialiter communione priuabat.

Si quando igitur super sacerdotum criminibus erat aliquid uentilandum, cum summa districtione grandique cautela Gregorius uniuscuiusque capituli modulos querens, sententiam suam magis difficulter quam faciliter promulgabat, dicens: Dum cuncta negotia indagande sollicitudine ueritatis indigeant, tum que ad deiectionem sacerdotalium graduum  sunt districtius trutinanda, in quibus non tam de humilibus constitutis quam de diuine quodammodo benedictionis refragatione tentatur. Nam graue satis est et indecens ut in re dubia certa dicatur sententia.


Ne sacerdotes Domini, sicut uulgus solet, iurare compellantur. Cornelius papa Rufo Orientali episcopo.

XXXIu  Sacramentum hactenus a summis sacerdotibus uel reliquis exigi pro fide recta cognouimus, nec sponte eos iurasse reperimus. Summopere ergo sanctus Iacob apostolus 429 prohibens sacramentum loquitur, dicens: Ante omnia autem, fratres  mei, . . nolite iurare . Hec, fratres karissimi, ipse Dominus prohibet, id est non debere iurare, sacramenta non exigi nisi pro fide recta. Hec apostoli maxime omnes, hec sancti uiri predecessores nostri, qui huic sancte uniuersali et apostolice Ecclesie prefuerunt ante nos, hec prophete et reliqui sancti doctores per uniuersum mundum dispersi ad predicandum iuramenta uetant.


De ecclesiastica controuersia testes.

XXXu. Omnis controuersia que de ecclesiasticis rebus fit, secundum diuinam legem sub duobus uel tribus testibus terminetur, dicente Domino: Non unus stet contra alium, sed in ore duorum uel trium testium stet omne uerbum . Similiter et de separatione coniugatorum, ut tres ueraces homines  hoc testificentur, si septem inueniri non ualeant.


De medico male curante.

XXXuI. Medicus infantem incautius curans, claudicantem effecit. Quesitum est an gradum in clero talis mereri possit. Et uisum est quod huiusmodi debilitas, si alios bonos profectus ostenderit, eum a gradu non debeat prohibere.


De clericorum tonsura.

XXXuII.  Clericus si tonsuram dimissa uxore acceperit, qui quidem sit sine gradu, nec ad monasterium quodlibet a parentibus traditus, 430 si uxorem habere permittitur, iterum tonderi cogatur, nec  in uita sua tonsuram negligere audeat. Quem autem progenitores tradiderunt, et in Ecclesia legit, nec uxorem ducere nec monasterium deserere poterit. Sed si discesserit, reducatur. Si tonsuram dimiserit, rursus tondeatur. Uxorem si usurpauerit, dimittere compellatur.


De puellis monialibus factis.

XXXuIII.  Puella si ante duodecim annos etatis sponte sua sacrum sibi uelamen assumit, possunt statim parentes uel tutores eius id factum irritum facere, si uolunt. At si annum et diem dissimulando contenderint, ulterius nec illi nec ipsa mutare hoc poterunt. Porro si in fortiori etate adolescentula uel adolescens seruire Deo elegerint, non est potestestas  parentibus hoc prohibendi.


De laicis morientium presbyterorum substantiam diripientibus.

XXXIX.  Perlatum est quoque ad sanctam synodum quod quidam laici improbe agant contra presbyteros suos, ita ut de morientium presbyterorum substantia partes sibi uindicent sicuti de substantia rusticorum suorum. Interdicimus itaque ne hoc ulterius fiat; sed sicut liberi facti sunt ad suscipiendum gradum et agendum diuinum officium, ita ab eis nichil exigatur preter Dei officium. De peculio uero sacerdotum nichil sibi usurpent; sed ex duabus partibus faciant presbyteri quod sibi placuerit. Tertiam,  secundum canonum iussa, 431 quibus seruiunt relinquant ecclesiis.


De manso et decimis.

XL.  Item sanctium est in Capitulari ne de manso ecclesie, neque de decimis, neque de oblationibus, nec de domibus uel atriis, iuxta ecclesiam positis, aliquod seruitium faciant preter ecclesiasticum. Si aliquid uero amplius habuerint, inde faciant seruitium senioribus suis.


Ne quis de seruili conditione promoueatur ad clerum.

XLI.  Nulli de seruili conditione ad sacros gradus promoueantur, nisi prius a dominis propriis legitimam libertatem consecuti fuerint; cuius libertatis charta ante ordinandum in ambone publice legatur;  et si nullus contradixerit, rite consecrabitur. Porro si postea de gradu deciderint, eius sint conditionis cuius fuerant ante gradum.


De bonis ecclesiasticis. Ex epistola canonica.

XLII. Nullus episcoporum, presbyterorum, seu diaconorum, uel etiam clericorum, predia ecclesie in potestate habeat uenundare, sed nec cuiquam parentum suorum donare; et qui hoc egerit, sub omni celeritate, reddito pretio, ad loca sacra in que competunt reuertatur. Si autem, hac obseruatione contempta, aliquis hoc presumpserit, res proprias in ipsa ecclesia relinquat, et ipse foris eiiciatur, eo quod diuina congruat ratione ut 432 qui ecclesias accipiunt ad regendum, non ad dispergendum accipiant. Simili modo nullam habeant potestatem  quolibet modo alienandum neque uenundandum, sed nec sine uoluntate pontificis sui uicarios dandum, aut liberis dimittendum. Qui hoc presumpserit, ut superius censuimus, si habet proprietatem suam, aliud tantum restituat. Si non habuerit, exspoliatus omnibus foras eiiciatur. Ipse tamen res ad ecclesiam, cuius res sunt, reuertantur.


De patrimonio clericorum. Ex concilio Meldensi, cap. 21.

XLIII.  Inuestigandum an nichil patrimonii habens presbyter quando prouectus est ad ordinem ecclesiasticum, postea emerit predia, cuius iuris sint, annon ecclesie esse debent. Unusquisque enim presbyter proprias res, quas post diem consecrationis  acquisiuerit, ecclesie relinquat. Si autem alieno nomine res comparauerit, et ibi structuras fecerit, uel que ad ecclesiam ibi Deo collocauerit, contra decreta canonum hoc malum agitur, quia sacrilegium est, et par crimen . . . furis esse dignoscitur qui sacras oblationes furabatur.


De feminis que religionis uestem domibus propriis mutauerint, si postea concubitum elegerint, quid agendum sit.

XLIu.  De uiduis et puellis que habitum religionis in domibus propriis tam a parentibus quam  per se mutauerint  , et si postea contra instituta Patrum uel precepta canonum 433 coniugia crediderint copulanda, tandiu utrique habeantur a communione suspensi quousque quod illicite perpetrauerunt emendent. Quod si emendare neglexerint, a communione uel omnium Christianorum conuiuio in perpetuo sint sequestrati.


De uiduis. Epistola beati Gregorii pape Bonifacio acrhiepiscopo missa, in qua inter cetera ita legitur decretum.

XLu.  uiduas a proposito discedentes uiduitatis, super quibus nos consulere uoluit dilectio tua, frater carissime, credo te nosse a sancto Paulo et a multis sanctis Patribus, nisi conuertantur, olim esse damnatas; quas et nos  apostolica auctoritate damnandas et a communione fidelium atque a liminibus ecclesie arcendas fore censemus usquequo obediant episcopis suis et ad bannum [bonum] quod ceperunt inuite aut uoluntarie reuertantur  .


De uirginibus non uelatis.

XLuI.  A sancte memorie predecessore nostro Innocentio taliter decretum habemus: »He uero que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si nupserint, his agenda penitentia est, quia sponsio earum a Domino tenebatur. Si enim inter homines solet bone fidei contractus nulla ratione dissolui, quanto magis ista pollicitatio, quam cum Deo pepigit,  solui sine uindicta non poterit.« Et contra [cetera]. Nam si uirgines nondum uelate taliter penitentia publica puniuntur et a cetu fidelium 434 usque ad satisfactionem excluduntur, quanto potius uidue, que perfectioris etatis et maturioris sapientie atque consilii existunt, uirorumque consortio multoties use sunt, et uelari se permiserunt, habitumque religionis assumpserunt, et tamen apostatauerunt, atque ad peius uotum [priorem uomitum] sunt reuerse, a nobis et ab omnibus fidelibus a liminibus ecclesie et cetu fidelium usque ad satisfactionem sunt eliminande et carceribus tradende, qualiter, iuxta beatum apostolum Paulum, tradentes huiusmodi hominem Satane, ut spiritus saluus sit in die Domini. De talibus enim et Dominus per Moysen  loquitur dicens: Auferte malum de medio uestri. De quibus et per Prophetam ait: Letabitur iustus cum uiderit uindictam, manus suas lauabit in sanguine peccatoris . De talibus namque et eorum similibus atque eisdem consentientibus  Dominus per eumdem prophetam Dauid loquitur dicens: uidebas furem, currebas cum eo, et cum adulteris portionem tuam ponebas . Et multa alia eorumque similia. Tales ergo persone indubitanter adultere esse manifestantur,  cum [quia] relicto immortali sponso, ad anteriorem ut canes ad proprium reuerse sunt uomitum, et apostate facte illicita ac sacrilega se contagione polluentes, uiris mortalibus se conglutinantes. Que etiam, iuxta eumdem apostolum Paulum, eo quod . . . uiduitatis propositum dimiserunt, et fidem quam cum Deo pepigerunt frangere presumpserunt, atque primam fidem preuaricauerunt, 435 sunt damnande a nobis. Que et a uobis et a reliquis nostri ordinis uiris, a singulis uidelicet sua in diecesi, a liminibus ecclesie et cetu fidelium usque ad satisfactionem, ut predictum est, sunt eliminande  .


Ne clerici uiduarum familiaritati associentur. Ex concilio Carthaginensi, cap. 102.

 XLuII.  Ad reatum episcopi pertinet, uel presbyteri qui parochie preest, si sustentande uite presentis causa adolescentiores uidue uel sanctimoniales clericorum familiaritati subiiciantur.


De uiduis que ecclesie stipendiis sustentantur. Cap. 103.

XLuIII.  uidue que stipendio ecclesie sustentantur, assidue in opere Dei esse debent, ut et meritis et orationibus suis ecclesiam adiuuent.


De uiduis que professa continentia preuaricantur. Cap. 104.

XLIX.  Sicut bonum est castitatis premium, ita maiori obseruantia et preceptione  custodiendum est ut si que uidue, quamuis adhuc in minoribus annis posite, et in matura etate a uiro relicte, se deuouerint Deo, et uestes laicales abiecerint sub testimonio episcopi, et post ad seculum redierint, damnentur, quia fidem castitatis, quam Deo uouerunt, irritam facere ause sunt. Tales ergo persone sint a Christianorum communione aliene, que etiam nec in conuiuio 436 cum Christianis communicent. Nam si adultere coniuges reatu sunt suis uiris obnoxie, quanto magis uidue, que Deo religiositatem uouerunt, crimine adulterii notabuntur, si deuotionem, quam sponte Deo obtulerunt, libidinosa uoluntate corruperint, atque ad secundas nuptias transitum fecerint; que etsi uiolentia irruente ab aliquo prerepte fuerint, ac postea delectatione  libidinis permanere in coniugio raptoris uel uiolento uiro consenserint, damnatione superius comprehensa teneantur obnoxie. De talibus enim dicit Apostolus: Cum luxuriate fuerint, nubere uolunt, habentes damnationem, quia primam fidem irritam fecerunt .


De uiduis que uiduitatem professe sunt coram episcopo. Ex concilio Arausicano, cap. 9.

L.  uiduitatis seruande professionem coram episcopo faciendam et habitum impositum minime uiolandum; eius uero raptorem, uel ipsam  talis professionis desertricem merito damnandam decernimus.


De uirginibus que infra XXu annos necessitate cogente uelantur. Ex concilio Carthaginis Africe uIII, cap. 26.

LI.  Placuit ut quicunque episcoporum, necessitate periclitantis pudicitie uirginem uelauerit [uirginalis, cum], cum uel petitor uel raptor formidatur, uel si etiam aliquo in mortis periculo scrupulo compuncta fuerit ne non uelata moriatur, aut exigentibus parentibus ecclesia aut hi ad quos cura pertinet, uelauerint uirginem 437 infra XXu annos etatis, ei non obsit concilium quod de ipso numero annorum constitutum est.


 Non liceat mulieri sanctum uelum acceptum dimittere.

LII.  Qualicunque modo mulier, permittente canonice uiro suo, aut eo defuncto, uelum sanctum acceperit in caput, aut sponte aut inuite, in eo permaneat omnino, nec dimittat.


De communicantibus.

LIII. Quicunque manducauerit panem uel biberit calicem Domini indigne, uel immoderate, uel inordinate, reus erit corporis et sanguinis Domini. Reus, id est, dignus ut damnetur ab ipso sacrificio, qui tantum mysterium ut uile despexerit. Scriptum est: Omnis mundus manducabit ea. Anima que peccauerit, ut immunda exterminabitur de populo suo. Indigne;  ut Dominus ait: Si ante altare steteris, et ibi recordatus fueris, etc. Prius perscrutanda est conscientia, si in nullo nos reprehendit; et post offerre aut communicare debemus. Quidam dicunt: Dominus non indignum, sed indigne accipientem, reuocat a sancto. Sed si dignus indigne accedens retrahitur, quanto magis qui non potest accipere digne. Unde oportet cessare a uitiis, ut sanctum Domini corpus sancte percipias. Probet autem, id est, querat an dignus sit. Qui enim manducat, dupliciter reus effectus est, presumptionis scilicet et peccati: Non diiudicans, id est, non 438 discernens a ceteris cibis.  Ergo cum tanta sit plaga peccati atque impetus morbi ut medicamenta corporis et sanguinis Domini differenda  sint, auctoritate antistitis debet quisque ab altari remoueri ad agendam penitentiam, et eadem auctoritate reconciliari. Hoc est enim indigne accipere corpus et sanguinem Domini, si quis eo tempore accipiat quo debet agere penitentiam. Sancti namque ac religiosi et Deo acceptabiles antistites cum sub tectum Dei intrant, ibidem Dominus per eos ingreditur, tanquam Deum suscipiant. Et quando pane uite et poculo frueris, quando manducas corpus et bibis sanguinem Domini, tunc Dominus sub tectum tuum ingreditur. Ubi uero indigne ingreditur, ibi ad iudicium ingreditur illi accipienti.


 Cum sacerdos moritur, quid de rebus eius obseruetur. Ex concilio Ilerdensi.

LIu.  Licet de re huiuscemodi, quam constituere salubri ordinatione decernimus, prisca auctoritas canonum nequaquam siluerit, sed euidenti sanctione preceperit ut cuiuscunque Ecclesie pontifice defuncto, non passim pro libitu suo in earum rerum direptionem, quas obiens dereliquit, quisquis irruat, domumque subuertat, sed sacerdos qui exsequiarum tempore adest, omnia que ad utilitatem et conseruationem pertinent, debet diligenti circumspectione munire; tamen quia hec ipsa sanctio, quod peius est, a multis clericis cognoscitur uiolari, ita ut occumbente sacerdote, exspectato [despecto] affectu, totaque 439 discipline  seueritate posthabita, immaniter que in domo pontificali reperiuntur inuadant et abstrahant, id nunc omne huius placiti uel constituti inter nos censura placuit custodire, ut defuncto antistite, uel etiam adhuc in supremis agente, nullus clericorum cuiuslibet ordinis, officii, aut gradus, quidquam de domo auferre presumat, uel de utilitate, que instrumentum [instrumenti] domus esse dignoscitur, de mobilibus et immobilibus rei ecclesiastice conetur inuadere, nichil furto, nichil ui, nichil dolo supprimens, auferens, atque abscondens. Sed is cui domus commissa est, subiunctis sibi cum consilio clerico [cleri] uno uel duobus fidelissimis, omnia usque ad tempus pontificis substituendi debet conseruare, et his qui in domo inueniuntur clericis consueta alimenta administrare.  Subditus [substitutus] autem antistes suscepta ea, prout discessor [decessor] suus ordinauit, uel huic Deus inspirauerit, uti his debet quos cognouerit discipline et caritati decessoris sui fideliter paruisse. Quod si quisquam post hec cuiuslibet ordinis, ut superius dictum est, clericus quacunque occasione de domo ecclesie uel de omni facultate quippiam probatus fuerit abstulisse uel forsitan dolo aliquo suppressisse, reus sacrilegii prolixiori anathemate condemnetur, ut uix peregrina ei communio concedatur. Quia durum est ut hi quos constat in seruitio Domini cum prime sedis antistite desudasse, illorum qui suarum rerum incubatores uel utilitatibus seruientes atque uacantes fuisse noscuntur despectibus aliquatenus crucientur.


 440 De accusatis sacerdotibus, siue etiam de optimatibus palatii, atque gardingis. Ex conc. Tolet.

Lu.  Sed et collationis obiectu res nostro cetui lacrymanda occurrit, que tanto magis est synodalis iudicii pondere abigenda, quanto maiorem stragem populis affert pariter et ruinam. Etenim decursis retro temporibus uidimus multos et fleuimus ex palatini ordinis officio cecidisse, quos et uiolenta professio ab honore deiecit, et trabale regum factione [sanctione] iudicium aut morti aut ignominie perpetue subiugauit. Quod importabile malum et impietatis facinus exhorrendum religiosi principis nostri animus abolere intendens, generali omnium pontificum arbitrio retractandum inuexit, et ultrici synodalis penitentie [potentie]  auctoritate cohibendum statuit. Unde congruam deuotioni eius sententiam decernentes, hoc in commune decreuimus, ut nullus deinceps ex palatini ordinis gradu uel religionis sancte conuentu regie subtilitatis astutia, uel profane potestatis instinctu, siue quorumlibet hominum malitiose uoluntatis obnisu, citra manifestum et euidens culpe sue indicium, ab honore sui ordinis uel seruitio domus regie arceatur, non uinculorum nexibus alligetur, non questioni aptetur, non quibuslibet tormentorum uel flagellorum generibus maceretur, non rebus priuetur, non etiam carceralibus custodiis mancipetur, neque adhibitis hinc inde iniustis occasionibus abdicetur, per quod illi uiolenta aut occulta uel fraudulenta 441 professio extrahatur. Sed is qui  accusatur gradum sui ordinis tenens, et nichil de supradictorum capitulorum nocibilitate [nobilitate] persentiens, in publica sacerdotum seniorumque atque etiam gardingorum discussione deductus, et iustissime perquisitus, aut obnoxius reatui detecte culpe legum penas excipiat, aut obnoxius iudicio omnium comprobatus appareat. Illos tamen quos in locis talibus manere constiterit unde nocibilis perfugii suspicio sit, aut eos quos pro conturbatione terre diligentius oportet custodire, hos sine aliquo uinculorum uel iniurie damno sub libera custodia consistere oportebit. Sic tamen, repulso omni terrore, sub circumspecta et diligenti custodia habeantur ut tempus quo iudicari eos oportet, nullo modo sub fraudulentia dilatetur, quo ab uxoribus  uel propinquis atque etiam rebus suis diutissime separati, professionem suam uideantur dedisse inuiti; que tamenetsi data fuerit, modis omnibus non ualebit; sed, iuxta superiorem ordinem, illud pro uero accipietur quod ex ore eius agnitum generali fuerit iudicio comprobatum. Nam et de ceterorum ingenuorum personis, qui palatinis officiis non conferunt [heserunt], et tamen ingenue dignitatis titulum reportare uidentur, similis ordo seruabitur; qui etiamsi pro culpis minimis, ut assolet, flagellorum ictibus a principe uerberentur, non tamen ex hoc aut testimonium amissuri sunt, aut rebus sibi debitis priuabuntur. Quod si de infidelitatis crimine quidquam eis obiicitur, simili, ut superius premissum  est, ordine iudicandi sunt. Quod synodale decretum, 442 diuino, ut confidimus, Spiritu promulgatum, si quis regum deinceps aut temeranter custodire neglexerit, aut malitiose preterire preelegerit, quo quisque de personis taxatis aliter quam premissum est predamnetur, aut ex factione coniecte in eum militie [astu congeste mal.] perimatur, uel deiectus sui ordinis loco priuetur, et cum omnibus qui ei ex delectatione consenserint, in conspectu altissimi Dei Patris et unigeniti Filii eius atque Spiritus sancti perenni anathemate ultus, et diuinis uel eternis abdicetur [addicetur] ardoribus concremandus. Et insuper quidquid contra hanc regulam sententie nostre aut in persona cuiusquam fuerit actum, aut de rebus accusate persone exstiterit iudicatum, nullo  uigore subsistat, quo persona ipsa aliter quam decernimus iudicata aut testimonii sui dignitatem amittat, aut questu rei proprie careat. Nec tamen per hec et huiusmodi statuta principibus domestice correptionis [enim hec et alia promentes princ. d. correct.] potestas adimitur. Nam specialiter de laicis illis quos non culpa infidelitatis astringit, sed aut seruitii sui officio torpentes aut in commissis sibi actibus reperiuntur esse mordaces uel potius negligentes, erit principi licitum huiusmodi personas absque aliqua eorum infamia uel rei proprie damno et seruitii mutatione corrigere, et in locum talium [commissos talium] alios qui placeant transmutare.


Ne quis sine actore condemnetur. Ex concilio Toletano uI, tit. 40.

 LuI.  Dignum est ut uita innocentum non maculetur pernicie accusantium, adeo ut 443 quisquis a quolibet criminatur, non ante accusatus supplicio dedicetur quam accusatur presentetur, atque legum et canonum sententie exquirantur [sententia exquiratur]; ut si indigna ad  accusandum persona inueniatur, ad eius accusationem non iudicetur, nisi ubi pro capite regie maiestatis causa uersatur.

 Remotis igitur ab inimicitiis, ab insidiis, a mendaciis, remotis ab omni genere flagitiorum siue facinorum, ipsis scilicet presbyteris qui accusati fuerint, quomodo conuincantur, aut quomodo defendantur. Apostolus enim ad Timotheum loquitur dicens: Aduersus presbyterum accusationem noli recipere, nisi sub duobus aut tribus testibus. Peccantem coram omnibus argue, ut ceteri timorem habeant . Dominus in Euangelio Iudeis dicit: In lege uestra scriptum est quia duorum hominum testimonium uerum est . De accusatoribus uero clericorum in canonibus satis inuenitur, et maxime  in Carthaginensi concilio ut accusatoris queratur fides et conuersatio. Si autem presbyteri et diaconi fuerint accusati, adiuncto sibi ex uicinis locis legitimo numero collegarum, quos ab episcopo accusati petierint, una secum in presbyterii nomine sex, in nomine diaconii tres, ipsorum causas discutiant.





STEPHANI BALUZII NOTAE AD LIBROS REGINONIS DE ECCLESIASTICIS DISCIPLINIS.



444-523 DE uITA REGINONIS.


Reginonem patria Germanum fuisse scribit Trithemius, ex coniectura, ut opinor. uidebat enim eum monachum et abbatem fuisse Prumiensis monasterii in diecesi Treuirensi, quod cum omnibus uillis dominicatis et uassallorum additum regno Germanie fuerat ex pactis initis, anno 870, inter Carolum Caluum Francie occidentalis regem et Ludouicum regem Francie orientalis, id est Germanie, ut patet ex titulo 37 Capitulorum eiusdem Caroli. Per ea tempora Normanni, Gallie Germanieque uastatores, regnum Arnulphi, qui Carolomanno Ludouici filio, patri autem suo, successerat, ingressi anno octingentesimo nonagesimo secundo, ad monasterium Prumiense tandem peruenerunt. Ei tunc preerat  Farabertus abbas. Hic ergo aliqua monachorum suorum parte comitatus, cedens tempori, se in fugam contulit. Qui in monasterio deprehensi fuerunt, omnes uel trucidati uel in captiuitatem abducti a barbaris sunt. Ii deinde expugnato direptoque uicino quodam castro, cum ingenti preda ad classem regressi, oneratis nauibus, cum omnibus 524 copiis, ut Regino scribit in libro secundo Chronicorum, transmarinas  repetunt regiones, id est Franciam occidentalem. Accepta ea calamitate Farabertus, uictus propterea tedio rerum humanarum, abdicare se magistratu constituit. Tum temporis istud non licebat nisi cum auctoritate principum, quod omnia monasteria in eorum potestate essent, uti diximus ad epistolam 29 Lupi Ferrariensis. Itaque quoties monasterii cuiuspiam abbas excesserat e uiuis, aut ab administratione recedebat, rex in cuius ditione constitutum erat monasterium, nouum abbatem in locum eius substituebat. Aliud obtinebat si regali auctoritate, id est diplomate ac priuilegio, tributa erat monasterio facultas eligendi abbatem. Nam eo casu monachi poterant eligere abbatem; neque dabatur e palatio. Farabertus igitur accessit ad regem  Arnulphum; et cum impetrasset ab eo de relinquendo regimine monasterii Prumiensis, sponte deseruit curam pastoralem. Habebant autem monachi Prumienses, ut ex Reginone discimus, regalem auctoritatem, id est diploma regium, quo illis concessum erat uti ex se eligere possent abbatem. Coacte itaque conuentu, monachorum suffragia uocesquo in Reginonem conuenerunt. uirum. ut colligitur ex  libris eius de Disciplinis ecclesiasticis, dignissimum ea cura, dignissimum ea dignitate. uerum quia nichil tanto ac tam mirifico consensu agitur inter mortales quin aliquos semper habeat repugnantes et obtrectantes, post aliquot exinde annos, emulorum suorum artibus, ut ipse tradit, deiectus est, anno nimirum octingentesimo nonagesimo nono. Omnino autem par est existimare factum istud esse auctoritate principis. Abbates enim tum et diu post deponebantur a principibus absque synodali iussione, sola ipsorum auctoritate, ut pluribus probari posset. Aggressus erat Regino narrationem istius sue calamitatis in libro secundo Chronicorum. Quo casu factum sit ut illa non peruenerit usque ad hec ultima tempora, perieritne monachorum Prumiensium arte  et industria, ne, quiescente iam exstinctaque inuidia, tante infamie memoria superesset, an quia. Regino destinata non composuit, seu quia ea narratio periit iniuria temporum, difficile dictu est. Unum affirmare licet, 525 lacunam in hoc loco esse apud Reginonem. Inquirenti autem mihi in causas deiectionis hominis tam excellentis nichil probabilius occurrit quam amor ueteris discipline, fastidiosum illum ac grauem monachis suis fuisse ob nimiam mentionem ueterum regularum, adeoque eorum odia promeritum esse iustissima de causa. Quid enim iniquius aut indignius, quid insulsius, quam ut eo tempore quo miseri homines bellis domesticis et externis afflicti erant, eorum quies post tot mala turbaretur etiam importunissima rerum uanarum commemoratione,  in nullum rei publice aut priuate usum? Causati ergo apud principem, qui tum adhuc erat Arnulphus, abbatem Reginonem monasterio suo inutilem ac damnosum esse, ut nimis deditum studiis litterarum, bonum monachum, ut de Balduino Cantuariensi archiepiscopo dicebat olim Girardus Cambrensis, sed malum abbatem, qui nec preesse sciat nec prodesse, illum hinc remoueri et alium in loco eius postularunt substitui. Ne quis uero existimet me in hac coniectura oberrare, neque eam potuisse esse monachorum Prumiensium dementiam ac furorem ut abbatem suum ob hoc oderint quia litterarum studiis deditus erat, ostendam me uerum dicere exemplo ualde illustri eiusdem seculi, quod editum est in persona magni uiri Rabani Mauri abbatis Fuldensis  in eodem Germanie regno. Expulsum illum atque eiectum e monasterio suo fuisse anno 842 docuit nos auctor Chronici Hildesheimensis, et aliunde illum eo anno reliquisse regimen monasterii Fuldensis probauimus certissimis argumentis in notis ad epistolam quadragesimam Seruati Lupi abbatis Ferrariensis. Causas ob quas pulsus est non dicam ego, sed uetus codex ms. a Nicolao Serario laudatus in libro quarto Rerum Moguntiacarum, pag. 643: »Rabanus anno 842 Fuldensi pulsus est abbatia, fratribus monachis causantibus ipsum studiosum, nimis intentum scripturis, temporalia negligere.« Hanc monachorum stultitiam et improbitatem acriter exagitat Trithemius in libro de Scriptoribus ecclesiasticis,  illam descendere faciens ex impulsu diaboli. Hec sunt eius uerba loquentis de Rabano: »Tandem offensus improbitate monachorum suorum, qui eum dicebant nimium scripturis 526 intentum temporalia negligere, agente id in eis diabolo, displicentiam contra eum acceperunt, scandalizati in eo quo maxime debuerant edificari. Dans igitur locum ire, nec cum ingratis ouibus diutius manere consentiens, monasterium et eius habitatores deseruit.« Sed ad Reginonem. His itaque nugatoriis accusationibus Reginonem impetentes monachi Prumienses, eum sibi adimi postularunt ab Arnulpho. Postulata eorum iuuerunt turbulentissima reipublice tempora. Nam quia Arnulphus assiduis bellis distinebatur, adeoque propter hanc causam magis indigebat  bellatoribus quam uiris litteratis, usi ista opportunissima occasione monachi Prumienses, Gerardo et Matfrido comitibus, quorum magna auctoritas in aula Arnulphi erat, spem haud dubie fecerunt fore uti fratrem eorum Ricarium eligerent si obtinere a principe possent deiectionem Reginonis et eligendi potestatem. His enim artibus uti solitos per illa tempora monachos, ut eorum fauorem mercarentur qui precipuum dignitatis aut gratie, locum obtinebant apud presules rerum humanarum, testatur Ratpertus in capite tertio libri primi de Origine et Casibus monasterii sancti Galli. Tum illud quoque ex Luitprandi lib. Iu, cap. 15, discimus, consueuisse magnates abuti temporum perturbatione, ut abbatias sibi concedi postularent a principibus.  Neque dubium est Gerardum atque Matfridum multa ausos esse in gratiam Ricarii. Arnulphus ergo, uidens hos duos potentissimos homines urgere, hoc negotium, ut frater eorum Ricarius sedem Reginonis, cum uacua foret, occupare posset, dedit manus, uinci se passus est, abbatiamque Reginoni ademit ut Gerardo atque Matfrido gratificaretur, quorum ope et auxilio indigebat in hac regni perturbatione. Temporum enim rationem atque inclinationem permagni momenti esse in republica recte obseruatum est olim. Ita Regino fit ex abbate simplex monachus; et Ricarius admodum iuuenis in loco eius ponitur anno, uti diximus, octingentesimo nonagesimo nono; cuius horrenda facinora ac mores abbate parum dignos uehementer exagitat Fulcuinus  in capite 19 de Gestis abbatum Lobiensium. Priuati deinde hominis uitam egit Regino, cum libris suis se oblectans, semper aliquid 527 scribens. Huic illius otio et quieti debemus preclarum istud opus de ecclesiasticis Disciplinis et Religione Christiana, quod iussu Rathbodi archiepiscopi Treuirensis elucubrauit circa annum Domini nongentesimum sextum. Eo perfecto opere, Chronica sua adornauit et confecit anno nongentesimo octauo, ut ipse fidem facit in epistola ad Adalberonem episcopum Metensem, cui opus illud Chronicorum inscripsit. Fuerit ne postea superstes per multos annos inuenire non potui. Est tamen qui existimat eum peruenisse usque ad annum saltem nongentesimum duodecimum. Illo  uero tempore quo adhuc Regino abbas erat Prumiensis, Hugo Lotharii regis filius dolo captus ab Arnulpho, primum oculis priuatus est pro more illorum temporum, deinde in monasterium sancti Galli proiectus, postremo temporibus Zwentiboldi regis factus monachus apud Prumiam. Testatur id ipse Regino his uerbis: »Nouissime temporibus Zundibolchi regis in Prumia monasterio manu mea attonsus est. Eram enim tunc temporis in eodem loco Dominici ouilis, quamuis non idoneus, tamen custos.« Atque hec de uita hominis dixisse sufficiat.



NOTAE AD TITULUM LIBELLI.

Incipit libellus. Hic est uerus titulus istorum librorum. Sic enim omnino habet codex uiennensis ab Hildebrando laudatus, tum etiam codex ms. Parisiensis  quo nos usi sumus. Quin et Trithemii auctoritas ita confirmat, apud quem ita legitur in libro de Scriptoribus ecclesiasticis, cum de his Reginonis libris agit: »Scripsit autem prefatum opus, quod prenotatur de ecclesiastica Disciplina et Religione Christiana, iubente Rathbodo archiepiscopo Treuerensi.« Hildebrandus, cum titulus deesset in codice academie Iulie, et nichil adhuc certi compertum haberet de libro uiennensi, hunc titulum fecerat his libris: De ueteris Germanie disciplina ecclesiastica. Postea, cum missus ad illum fuisset titulus ex codice uiennensi, ista posuit in fronte libri: Reginonis Prumiensis de disciplina ecclesiastica ueterum presertim Germanorum libri duo. Nobis religio fuit  discedere a scriptura ueterum codicum. Sed ante quam ultra progrediamur, puto non iniucundum 528 fore lectoribus eruditis si hic proposuero titulum horum librorum, qualis nimirum hodie est in uetustissimo codice Parisiensi, deinde qualis esse debuit. Sic igitur illic legitur:


INCIPIT LIBELLUS DISCIPLINIS ET RE COLLECTUS EX IUSSU RATHBODI TREuERICAE A REGINONE ABBATE MONASTERII EX DI CONCILIIS ET DECRETIS  FELICITER IN DEI NOMINE. AMEN.

Hunc titulum uir eruditissimus Ioannes Morinus sic edidit in appendice libri de Penitentia pag. 39: Incipit libellus de disciplinis recollectus ex iussu Rathbodi Treuerice a Reginone abbate monasterii ex diuinis conciliis et decretis. Scilicet destitutus fuit codice in quo exstaret integer titulus. Nam in isto habetur tantum media pars tituli, ea nimirum que charactere atro scribi debuit. Solebant antiqui librarii, uenustatis causa, titulos librorum scribere interdum cum atramento, interdum cum minio, id est, rubro colore: unde rubrica pro titulo. Interdum uero utroque utebantur, scilicet ut prima linea atra  esset, secunda rubra, tertia rursum atra, et sic de ceteris, uel e conuerso. Fortassis autem qui librum scribebat, non idem miniabat secundas lineas, sed illas alii cuipiam artifici miniandas tradebat; unde contingere quandoque poterat ut secunde linee non describerentur per incuriam librariorum aut aliam ob causam, ut accidit huic libro Reginonis. Quod ut apertius euadat, hic uisum 529 est exhibere titulum istorum librorum, qualis nimirum esse debuit in codice Parisiensi, additis ex uiennensi lineis que in nostro desunt


INCIPIT LIBELLUS DE ECCLESIASTICIS DISCIPLINIS ET RE LIGIONE CHRISTIANA COLLECTUS EX IUSSU  DOMINI METROPOLITANI RATHBODI TREuERICAE URBIS EPISCOPI A REGINONE ABBATE QUONDAM PRUMIENSIS MONASTERII EX DI uERSIS SANCTORUM PATRUM CONCILIIS ET DECRETIS ROMANORUM PONTIFICUM FELICITER IN DEI NOMINE. AMEN.

Illud etiam admonendum uidetur, ueteres illos librarios colore quoque interdum ceruleo aut uiridi usos esse pro minio, ut uidere est in uetustissimis codicibus manuscriptis.

IBID.---Rathbodo. Fuit is archiepiscopus Treuirensis, ut fert titulus, ordinatus anno 883, uII Idus  Aprilis, ut Regino tradit in libro secundo suorum Chronicorum. Huic enim credendum puto potius quam Trithemio, qui scribit in Chronico Hirsaugiensi ordinatum illum fuisse anno octingentesimo octuagesimo sexto. Erat autem abbas Mediolacensis. Anno deinde 889 abbatia sancti Seruatii Traiectensis unita est ecclesie Treuirensi beneficio et auctoritate Arnulphi Germanie regis, ut patet ex eius precepto, quod editum est a Wilhelmo Kyriandro ex Gestis Treuerorum, deinde uero ab Auberto Myreo. Quam donationem confirmauerunt sequentes reges. De Rathbodo porro uide que scribuntur in Annalibus Fuldensibus ad annum nongentesimum.

IBID.---Quondam abbate. Legendum abbate 530 quondam. Error contigit ex transpositione uocabulorum.



NOTAE AD CAPITULA INQUISITIONIS


Incipit inquisitio. In ueteri codice ms. Parisiensi hec tantum habentur, omissis uidelicet lineis que minio rubricande erant.


uEL EIUS MINISTRI IN SUO INQUIRERE DEBEANT PER ATQUE PARReCHIAS.

Nos reliqua suppleuimus, partim ope horum duorum uerborum Finit inquisitio, que exstant post Inquisitionem in codice Parisiensi, tum etiam ex editione Helmestadiensi, que sic habet in hoc loco: Instructio de his que in uisitationibus episcopum uel,  eius ministros per uicos, pagos, et parechias sue dieceseos inquirere olim oportuit.

Eius ministri. Id est, archidiaconi, archipresbyteri, quibus sub episcopo incumbit sollicitudo ecclesiarum, Chartularium S. Dionysii de Capella in diecesi Bituricensi, cap. 26: »Monachi sepissime calumniantes, uenientes in presentiam domni Richardi, fecerunt clamorem de archipresbytero ministro suo.« uide Reginonem lib. II, cap. 1. Certum est ministrorum episcopi uocabulo intelligi archidiaconos et archipresbyteros, ut diximus. Sed tamen hic lubet addere testimonium Lanfranci archiepiscopi Cantuariensis in epistola 27 ad Stigandum episcopum Cistrensem: »Clerici uillarum nostrarum, inquit, qui in uestra diecesi existunt,  questi nobis sunt quod uestri archidiaconi, repertis occasionibus, pecunias ab eis exquirunt et a quibusdam iam acceperunt.« Et infra: »Mandamus itaque ut male accepta sine dilatione reddi iubeatis, et ministris uestris, ne ulterius id presumant, seruande caritatis studio prohibeatis.«

Ex epistola 32 eiusdem Lanfranci colligimus etiam illius euo communionem corporis et sanguinis Domini tribui solitam pueris. Consultus enim super ea re a Domnaldo Hibernie episcopo, ad eum ista rescripsit: »Reuera et procul pulsa omni ambiguitate sciatis neque transmarinas Ecclesias, neque nos Anglos hanc de infantibus tenere sententiam quam putatis. Credimus enim generaliter omnes  omnibus etatibus plurimum expedire tam uiuentes quam morientes Dominici corporis et sanguinis perceptione sese munire.« uide notas clarissimi uiri Luce Dacherii ad hunc locum.

CAP. 1.---In primis. Non dubitabat Hildebrandus quin ista Inquisitio pertineret ad collectionem canonum a se editam. Sed tamen nunc certum est eam a Reginone positam esse in initio libri primi, uti ostendimus in prefatione. Preterea ea exstat in codice Reginonis eo ordine quo nos illam edidimus, id est, post titulum operis. Denique Trithemius de hac ipsa lucubratione agens, primaque illius uerba, ut assolet, referens, hoc eius exordium fuisse docet. In primis inquirendum. In prefatiuncula porro que posita est in fronte libri primi iam monuimus  Inquisitionem istam fuisse formulam secundum quam episcopi et eorum ministri presbyteros interrogabant per parecias, eaque formula usum fuisse etiam Hincmarum archiepiscopum Rhemensem. Quod itaque tunc in auersione et quasi per transennam dictum est, tantum ut gustus quidam 531 istius Inquisitionis daretur erudito lectori, nunc paulo uberius explicandum est ob dignitatem materie, qua uix ulla est illustrior in hoc genere studiorum. Primum itaque certum est eam sollicitudinem episcopis antiquitus incubuisse ut plebes suas singulis annis per se uisitarent, si id fieri absque graui eorum incommodo posset, sin minus, certe per presbyteros aut diaconos probabilis uite, qui reditus basilicarum et reparationes et ministrantium  uitam inquirerent, uti scriptum est apud Reginonem in capite nono libri primi; qua de re pluribus nuper a nobis dictum est ad Agobardum Presbyteri igitur qui plebes regebant, episcopo aut ministris eius rationem semel in anno reddere tenebantur sue uillicationis, tam de fide catholica et administratione sacramentorum quam de bono basilicarum statu. Nulli enim sacerdotum licebat ignorare canones. Rudi deinde seculo, cum presbyteri ut plurimum expertes erant ecclesiastice discipline, exutaque esset omnis priscorum canonum, ut uetustate exoletorum, reuerentia, necessarium fuit illis componi breuissimum regularum suarum breuiarium, ne quis ignorantie pretextu se tueri posset. Quam ob rem edita est Admonitio illa que nunc circumfertur  sub nomine Leonis Iu, in qua continentur uiuendi et docendi ecclesiastice regule. Sed antequam de illa plura dicamus, opere pretium est obseruare consueuisse rusticanarum ecclesiarum presbyteros ad ciuitatem uenire singulis annis in Cena Domini, duabus de causis: primum pro inquisitione ministerii sui, deinde pro chrismate accipiendo, ut uerbis Hincmari utamur ex Capitulis eius tit. 5, cap. 5. Simul autem, ex instituto Carlomanni principis in synodo cui sanctus Bonifacius interfuit, reddere tenebantur episcopo rationem ministerii sui, ut patet ex eius decreto, quod exstat in libro quinto Capitular., cap. 2: »Decreuimus quoque iuxta sanctorum canones ut unusquisque presbyter in parechia habitans episcopo subiectus sit illi in cuius parechia  habitat, et semper in quadragesima rationem et ordinem ministerii sui siue de baptismo, siue de fide catholica, siue de precibus et ordine missarum, episcopo reddat et ostendat.« Refert istud decretum et Bonifacius in epistola 105, ad Cudbertum. Capitula 532 Herardi archiepiscopi Turonensis, cap. 73: »Ut discendi gratia ad ciuitatem, uel ad loca constituta, presbyteri ueniant quadragesimali tempore.« Postea uero istud mutatum est, uetitumque ne presbyteri ad ciuitatem discendi gratia ueniant quadragesimali, ut patet ex Reginone lib. I, cap. 76: unde in libro uII Capitular., 108, scriptum est simpliciter absque nota temporis: »Ut unusquique presbyter per singulos annos episcopo  suo rationem ministerii sui reddat, tam de fide catholica, quam de baptismo, atque de omni ordine ministerii sui.« Sed quamuis mutatum esset tempus quo uenire ad ciuitatem presbyteri debebant pro inquisitione ministerii sui et ut simul redderent rationem uillicationis sue, tamen manebat constitutio illa que presbyteros semel in anno statuit ad episcopum in ciuitatem uenire synodo eius interfuturos, ut patet etiam ex concilio Arelatensi uI, cap. 4. In hac ergo synodo, post lectum Euangelium, diaconus publice legebat admonitionem de qua mox dicebamus, ut patet ex editione eiusdem Admonitionis que prefixa est decreto Burchardi, ubi sic legitur: »Admonitio in synodo, finito Euangelio, a diacono legenda, episcopo et ceteris in ordine sedentibus.«  Istud ipsum probatur ex uetusto codice nostro ms., ubi hec leguntur: »Postea legatur Euangelium solito more. Respiciens iehsu discipulos, dixit Simoni Petro: Si peccauerit in te frater tuus. Sequantur septem psalmi cum precibus quibus placuerint. Quibus finitis, episcopo et ceteris in ordine sedentibus, a diacono legatur hec Admonitio: Fratres presbyteri,« etc. Postea introductum est ut illam episcopus legeret, si uellet. Nam in Ordine Romano, cum uentum est ad hunc locum, pro eo quod codex noster habet a diacono legatur etc., ita scriptum est: ab ipso episcopo siue a diacono ex ipsius persona legatur hec admonitio. Demum, cum nollent diaconum hic agere ministrum episcopi, mentionem eius ab hoc loco sustulerunt. In  Pontificali quippe Romano Augustini Patricii de Pilocominibus episcopi Pientini ac in illis que postea cusa sunt ita legitur, nulla diaconi mentione: »Demum pontifex adhuc in sede predicta cum mitra sedens, si placet, congregatos admonet et exhortatur sub huiusmodi uerbis: Fratres 533 carissimi,« etc. Sed redeamus ad antiquitatem. Deinde episcopus in synodo uniuscuiusque parecie, cum uisitationis munus obibat, presbyteros interrogabat secundum titulos Admonitione illa comprehensos. Synodum uocaui uisitationem episcopi, concilii Rothomagensis auctoritate fretus: ubi, prout a Reginone laudatur in initio libri secundi, precipitur archidiaconis et archipresbyteris qui parecias uisitant cum episcopo, uti cum is ad aliquam  ecclesiam accessurus est, ei preeant uno uel duobus diebus, plebemque admoneant ut omnes ad eius synodum die denominata impretermisse occurrant. Sed quid opus, inquies, ut plebes adsit in ecclesia cum episcopo, quando ille uisitat parecias sue dieceseos? Primum, quoniam episcopus inquisiturus erat de uita et conuersatione presbyterorum ac sequentium clericorum, testimonium habendum erat Christiane plebis que illic uice Christi regebatur. Sed preterea episcopus in synodo illa interrogabat etiam de uita laicorum, si quis uidelicet incestum, adulterium aut homicidium commisisset, si quis alienas res rapuisset, et plurima huiuscemodi, ut patet ex Reginone lib. I, cap. 7 et 10, et lib. II, cap. 5. Ea causa erat adunande plebis ecclesiastice. Atque in  sancta illa priscorum episcoporum cura et diligentia positus haud dubie erat neruus ecclesiastice discipline; qua ruente, necesse est omnia in peius ruere et retro collapsa referri. Igitur ut ad rem ipsam ueniamus, sic constituere possumus, Inquisitionem illam, ut et Admonitionem, non unius cuiuspiam dieceseos fuisse, sed generalem omnium, adeoque usu receptam per omnes Occidentis regiones. Admonitionem sane, cui respondent tituli Inquisitionis, per omnes ubique orbis nostri prouincias usurpatam fuisse hinc colligi potest quod in fronte Burchardi, uti iam adnotauimus, et in ueteri codice nostro ms. descripta est tanquam formula eorum que ab unoquoque episcopo annuntianda  erant presbyteris in synodo ciuitatensi residentibus. Quam sententiam confirmat et hodiernus Ecclesie usus, secundum quem ea Admonitio, quamuis multum diuersa et mutata ab illa ueteri, ab episcopo mitrato legitur residente in sua synodo diecesana. Preterea cum illa antiquitus in uariis 534 regionibus ac diecesibus usitata fuerit, par est existimare factum id ab episcopis ex formula. Nam usu cognitam fuisse in Hispania Tarraconensi ex eo colligi abunde potest quod descripta reperitur in uetustissimo codice ms. monasterii Riuipullensis in diecesi Ausonensi. Pro Italia fidem faciet Ratherius episcopus ueronensis, qui illam totam integram inseruit in suo sermone synodali, qui editus est in tomo secundo Spicilegii Dacheriani. In Germaniam denique  penetrasse docet editio illa Burchardi quam supra memorauimus, tum etiam uetus codex ms. monasterii Neresheimensis in diecesi Augustana, ubi illa habetur sub titulo sermonis synodalis. Hunc sermonem Marcus uelserus edendum dedit primum Iacobo Gretsero in calce Apologie Baroniane, pag. 457; deinde uero Seuerino Binio in secunda Conciliorum editione. Frustra porro est idem uelserus; qui propterea quod codex ille Neresheimensis scriptus est anno 1009 existimat sanctum Udalricum episcopum Augustanum istius sermonis auctorem esse. Frustra inquam, cum ex his que dicta hactenus sunt facile colligi possit Admonitionem illam multo antiquiorem esse sancto Uldarico. Existimant uulgo conditam illam fuisse a Leone Iu pontifice Romano,  cui illam tribuunt nonnulli uetusti codices. Sed ego puto illam Leone antiquiorem esse et eodem prorsus tempore emersisse quo Inquisitio prodiit. In ea uero sententia omnino sum, ut quoniam nonnulla in Inquisitione continentur aduersus paganos et mores ac superstitiones a paganis descendentes, putem illam fuisse conditam euo sancti Bonifacii archiepiscopi Moguntini, aut certe non ita multo post, subinde uero auctam et emendatam pro uariis Ecclesiarum ac prouinciarum consuetudinibus et moribus populorum. Multum interim debemus Reginoni, qui nobis illustre hoc antiquitatis monumentum conseruauit integrum, adeoque locum dedit huic nostre obseruationi. Optandum autem esset ut quemadmodum Admonitio retinetur magna ex parte,  ita Inquisitio reuocaretur in usum a sanctissimis seculi nostri episcopis, ut una discipline forma esset in omnibus, et ut miserrimi rusticanarum ecclesiarum presbyteri, qui maximam partem 535 eorum que Admonitione et Inquisitione continentur prorsus ignorant, ad cognitionem traherentur et studium earum rerum quas ipsos scire necessarium omnino est ut iram uitare possint summi pastoris pastorum Domini nostri Iesu Christi. Quotus enim quisque est hodie, presertim in prouinciis ab humanitate soli Parisini dissitis, cui hec nota sint? Sed episcoporum ista cura est, non clericorum. Itaque ipsi uiderint. Ego me culpa libero.

CAP. 10.---Missal. plenar. Ita codex Parisiensis  et editio Helmestadiensis; et consentiunt etiam omnes editiones Admonitionis. Walterius tamen Aurelianensis, cap. 7, habet, Missalem, Psalterium. Hanc lectionem adiuuat caput 72 libri primi Capitularium: Euangelium et Psalterium et Missale. uide etiam Bedam in capite secundo libri de Remediis peccatorum.

CAP. 11.---Retiati. Editio Helmestadiensis et Capitula Hincmari habent recitati, nullo, ut arbitror, sensu. Nam isthic non agitur de recitatione diuini officii, sed an libri ad rem diuinam faciendam necessarii sint bene religati et compacti. Quemadmodum enim summa cura prouidebant ut libri illi bene correcti essent et emendatissimi, ut patet ex uariis locis Capitularium et ex institutionibus episcoporum  illius eui, ita profecto debebant prouidere ne per incuriam dissipari possent si religati ac compacti probe non fuissent. Ea de causa episcopus inquirebat per parecias an bene retiati essent. Retiatos autem dixerunt, ut opinor, similitudine ducta a retibus factis ex neruis, partem pro toto accipientes. Nam libri in dorso religantur ad neruos.

CAP. 12.---Cerarios. Lib. u Capitular., cap. 128, et lib. III Leg. Longobard., tit. 5, cap. 1: De cerariis et tabulariis et chartulariis sicut a longo tempore fuit obseruetur. Cerarios Lindenbrogius interpretatur eos qui cera obsignant litteras: quem sequitur Spelmannus. Hic tamen apud Reginonem longe aliud significat hoc uocabulum. Moris haud dubie tum  erat, quod et hodie quoque apud Lemouices obseruatur, ut in unaquaque ecclesia esset certus cereorum numerus, sed cereorum qui hominis staturam equarent, ita porro crassi essent ut eos homo ambabus manibus amplecti aut comprehendere uix posset, moles cereorum, ut 536 uocat uigilantius apud Hieronymum. Cereos, ut dixi, istiusmodi pro cuiusque facultatibus plures aut pauciores habent ecclesie Lemouicum, qui in multos annos durant, et Cires uocantur, quod uocabulum nichil preterea significat quam istud cereorum genus. Ii ergo intra ecclesiam seruabantur in certo loco, in conspectu tamen fidelium semper positi; accendebantur autem in precipuis festiuitatibus, tum etiam circumferebantur in processionibus. Nam ista sic hodie fiunt  ex ueteri haud dubie instituto. Et quia cerei illi diu durabant, numerabantur in supellectili Ecclesie. Eam itaque ob causam inquirebant olim quot cerarios haberet unaqueque ecclesia.

CAP. 13.---Bonuaria. Editio Helmestad., bona arua. Hincmari Capitula tit. 2, cap. 2: »Si habeat mansum habentem bunnuaria duodecim.« Idem Hincmarus in opusculo Lu Capitulor., cap. 1, de Attole curte: »Non habet nisi de terra arabili bunnuaria duo semis, et de alia terra, etc., bunnuaria quatuor semis; que in summa sunt de terra arabili bunnuaria septem.« Lotharius imperator lib. III Leg. Longobard., tit. 1, cap. 46, iubet ut secundum constitutionem Ludouici patris sui unicuique ecclesie  »unus mansus cum XII bunuariis de terra arabili detur.« Preceptum Caroli Calui pro monasterio sancti Bertini in Sithiu: »Mansum indominicatum cum bunuariis decem.« Charta Macarii et Gondrade pro ecclesia Cameracensi, apud Baldericum lib. I, cap. 52: »Mansum dominicatum cum castitiis, ad quem respiciunt de terra arabili bunuaria quatuor.« Glossarium Papie: »Bunuarium, mensura quedam terre, sicut iugera.« Igitur per mansum habentem bunuaria duodecim intelligi debet mansus in quo tantum terre arabilis sit quantum opus est ad seminandum duodecim modios. Iuuat hanc interpretationem uetus charta Ione episcopi Augustodunensis, edita in tomo uIII Spicilegii Dacheriani, pag. 147, ubi, pro eo quod hic habetur  bunuaria duodecim, legitur, Dono etiam in loco qui appellatur Biat terram arabilem ad modios duodecim.

CAP. 18.---Laico aut femine. Admonitio synodalis antiqua: »Et nullus presumat tradere communionem laico aut femine ad deferendum infirmo.« uir clarissimus 537 Henricus ualesius, cum non animaduerteret Admonitionem istam multo antiquiorem esse euo Ratherii episcopi ueronensis et Udalrici episcopi Augustani, ex eo loco collegit usum illum tradendi communionem laicis ac feminis ad deferendum infirmis perseuerasse in Ecclesia usque ad decimum seculum: quam coniecturam amplexus postea est uir eruditus qui nuper in lucem emisit historiam eucaristie. Falsa argumentatio. Nam si isto argumentandi genere uti liceret, pari ratione  necessario colligeremus rem quam omnes scimus esse falsissimam, nimirum eumdem usum mittendi eucaristiam infirmis per laicos ac feminas etiamnum perseuerare in Ecclesia, cum in Admonitione synodali que per uniuersas Occidentis Ecclesias singulis annis legitur ab episcopis in suis synodis diecesanis ita scriptum habeatur in Pontificali Romano: »Nullus presumat tradere communionem laico aut femine ad deferendum infirmo.« uide infra lib. I, cap. 120 et 199.

CAP. 26.---In uadium dare. Pignori tradere, donner en gage. Pro quo et etas Hincmari et sequentia secula dixerunt etiam uadimonium, ut infra adnotabitur. Inde inuadiare, engager.

 CAP. 39.---In amore sanctor. Infra lib. I, cap. 213, nec precari in amore sanctorum uel ipsius anime bibere. uide Cesarium Arelatensem homilia sexta inter eas que a nobis edite nuper sunt.

Turpia ioca. Infra cap. 213 libri primi uel turpia ioca. Sic tum dicebant pro turpes iocos. Falluntur ergo qui ista tentant emendare ad leges grammatice. Concilium Rhemense sub Carolo Magno, cap. 17, et Additio III Capitular., cap. 18: Ut episcopi et abbates ante se ioca turpia facere non permittant. Capitula Herardi archiepiscopi Turonensis, cap. 18: Ut presbyteri et clerici ante se ioca turpia fieri non permittant. Sic lusa diabolica ibidem cap. 114.

CAP. 40.---Si nichil patrimonii. uide que de hac re dicta a nobis sunt ad librum tertium Saluiani aduersus  auaritiam, pag. 425 postreme editionis.

CAP. 42.---Si missam cantat. Infra lib. I, cap. 199, Dictum est nobis, etc. Istud prohibebatur 538 haud dubie ne sacrificium uideri posset imperfectum si presbyteri non communicarent de corpore Domini. Quod crimen adeo magnum putabant antiquitus ut inter ceteras grauissimas accusationes aduersus Ioannem XII propositas in concilio Rome habito anno 963 testetur continuator Luitprandi lib uI, cap. 7, obiectum illi fuisse quod missam aliquando celebrasset et non communicasset. »Petrus, inquit, cardinalis presbyter se uidisse illum missam celebrasse et non communicasse testatus est.«

CAP. 51.---Si indiffer. baptizet. Id est, utrum absque necessitate baptizet alio tempore quam in  Paschate et Pentecoste.

CAP. 57.---Ex corde suo. Illud uult Inquisitio, ut cum presbyter exceperit confessionem penitentis, ei penitentiam iniungat iuxta modum culpe, non ex corde suo, id est, non ex animi sui motu, non ex impetu quodam mentis et uoluntate, sed prout in Penitentiali scriptum est, in quo omnia peccatorum remedia, omnes pene continentur. Eam ob causam edicitur infra in capite 95 istius Inquisitionis ut quilibet presbyter habeat Penitentiale, »ut secundum quod ibi scriptum est interroget confitentem, aut confesso modum penitentie imponat.« Et Carolus Magnus in fine Capitularis ad Salz admonet ut unusquisque presbyter »de canonibus doctus sit, et suum Penitentiale bene sciat.« Quantum autem absumus  a modestia illorum temporum!

CAP. 66.---Cum illa alba. Admonitio synodalis antiqua: »Nullus in alba qua in suos usus utitur presumat cantare missam.« Capitulare Riculfi episcopi Suessionensis cap. 7: »Hoc autem omnimodis prohibemus, ut nemo illa alba utatur in sacris mysteriis qua in quotidiano uel exteriori usu induitur.« Hinc ergo colligitur presbyteros alba semper indutos fuisse antiquitus, eaque nota distinctos fuisse a clericis inferiorum ordinum, quibus albe usus erat interdictus extra tempus oblationis uel lectionis. Concilium Carthaginense Iu, cap. 4: »Ut diaconus tempore oblationis tantum uel lectionis alba utatur.«

CAP. 69.---Si diem Dominic. uide notas ad Agobardum,  pag. 20, et ad Concilia Gallie Narbonensis, pag. 45.

539 Ingenuis. Id est, libere conditionis. Gregorius Turonensis lib. X, cap. 29, de Aredio abbate: »Lemouicine urbis incola fuit, non mediocribus regionis sue ortus parentibus, sed ualde ingenuus,« id est nobilis. Inde seruus uel colonus qui beneficio domini libertatem consecutus erat, ingenuus dicebatur et ingenuitate donatus. Hinc charta ingenuitatis in libris Capitularium, in lege Longobardorum, et alibi.

Seruili conditione. Id est, si seruus sit originalis, natus e seruis. uetuerat enim sanctus Leo, ad episcopos per Campaniam, Picenum, et Thusciam constitutos scribens, ne quis eorum qui originali aut alicui conditioni obligati sunt, ad ordinem sacrum  admitteretur, nisi forte eorum petitio aut uoluntas accesserit qui aliquid sibi in eos uindicant potestatis; qui locus relatus est in libro septimo Capitular. cap. 34. Inde seruus a natiuitate in epistola 107 inter Bonifacianas. In epistola denique cleri Rauennatis ad Carolum iuniorem, que a Cordesio edita est, aiunt hanc consuetudinem esse in Ecclesia Rauennatensi, ut qui ad sacerdotii dignitatem ordinandus est, is interrogetur si seruili aut originarie conditioni obnoxius sit. Ebbonem Rhemensem archiepiscopum fuisse ex originalium seruorum stirpe scribit Theganus in cap. 44 de Gestis Ludouici Pii. Omnino autem puto seruorum nomine, preter propriam uocabuli significationem, intelligi colonos, id est eos qui dominis locorum et uillarum ab origine sua debebant  operas pro colendis agris. Cum enim dominis opus esset plurima colonorum huiusmodi multitudine, nolebant eos fieri clericos, ne quid utilitatibus suis decideret. Sed posteaquam ista mutata sunt, tum coloni quoque facti sunt clerici absque uoluntate dominorum. Reperio tamen in ueteri regesto archiui regii Paris. transactionem, ut uocant, initam anno 271 inter dominam et colonos de uendopera, uulgo uandeuure, in qua inter cetera continetur non posse filios habitatorum illius loci offerri ad clericatum preter consensum dominorum, alias illos hereditate paterna priuandos esse qui contra promouerentur ad ordines ecclesiasticos. Hec sunt uerba ueteris instrumenti: Et ils ne pourront faire leurs 540 enfans clers se n'est par la uolenté de ladicte dame et du deuant dit  seigneur et de leurs hoirs. Et cils qui le feront, seront en la merci de la deuant dicte dame et au seigneur. Et ottroient que li clers qui seroit fait encontre la uolenté au seigneur ne preigne riens és biens du pere ne de la mere, ainçois seroient au seigneur. Denique etiam Philippi Iu euo hoc ius ualuisse inter Francos patet ex litteris istius principis quas edemus in appendice actorum ueterum. uide porro formulas ueteres incerti auctoris cap. 8 et cap. Eo lubentius. de seru. non ordin. ex libro X Regestor. Innocentii III, epist. 73.

CAP. 83.---Bene legere. Ea igitur erat seculi illius infelicitas ut necesse esset presbyteros ab episcopis interrogari utrum bene legere nossent. Quod  non solum in presbyteris inferioribus contingebat, sed etiam in illis interdum qui ad summum sacerdotium eligebantur. Testis Carolus Caluus in epistola ad Nicolaum papam, loquens de Gislemaro, qui ad pontificatus honorem electus erat in Ecclesia Rhemensi: »Qui dum ante episcopos discutiendus assedisset, oblatus est ei textus euangelicus. Cum autem ipsum aliquatenus legere, nichil tamen intelligere omnes pariter cognouissent, reprobatus ac uelut insipiens ab omnibus est deiectus.« Istud ipsum deplorant episcopi in concilio ualentino congregati anno 855 his uerbis: »Et quia indiscussi et inexaminati, scientieque litterarum pene ignari, minusque apostolice preceptioni appropinquantes, peccatis nostris agentibus, per ciuitates episcopi ordinantur.«  Quod aduersum se scriptum esse docet Hincmarus in capite 36 posterioris operis aduersus Gotteschalcum. Quid autem faciunt hodie qui librorum diuinorum editiones procurant quam ut presbyterorum nostri seculi inscitiam prodant, cum in Missalibus et Breuiariis notant accentus? Annon ita fit quia putant libros illos in manus talium presbyterorum incidere posse qui bene legere nesciant, adeoque iuuandos esse notatione accentuum?

CAP. 84.---Ex corde. Memoriter, par ceur. Regula sancti Benedicti, cap. 9: »Post hos lectio Apostoli sequatur, ex corde recitanda.« Capitulare Ahytonis episcopi Basileensis, cap. 4: »Ut fides sancti Athanasii a sacerdotibus 541 discatur, et ex corde die Dominico ad horam primam recitetur.«  Quem locum facile explicat sequens caput istius Inquisitionis. uide infra, lib. I, cap. 272.

CAP. 89.---Agendis defunctor. Id est, in precibus publicis que fiunt pro mortuis. Beda lib. XI Hist. eccles. cap. 3: »Agende illorum solemniter celebrantur.« Capitula Herardi archiepiscopi Turonensis cap. 116: »De orationibus et eleemosynis et missarum celebrationibus pro fidelibus defunctis agendis.« Agenda igitur dicta ab agendo missam. Lib. uI Capitular., cap. 101: »Qui in domo sua oratorium habuerit, orare ibidem potest. Missas tamen in eo celebrare non audeat nec agere cuiquam permittat sine permissu uel dedicatione episcopi loci illius.« Concilium Carthaginense secundum, cap. 9: »Quisquis presbyter inconsulto episcopo agenda in quolibet  loco uoluerit celebrare, ipse honori suo contrarius existit.« Refertur hic locus in libro sexto Capitular., cap. 234, et Additione Iu, cap. 50, ubi legitur agendam pro eo quod editiones concilii Africani habent agenda. In libro tamen quinto, cap. 38, agenda legitur tam in libris editis quam in manuscriptis. uide eruditissimum uirum Hugonem Menardum in notis ad Concordiam regularum, pag. 355.

CAP. 92.---Computum. Capitula Herardi, cap. 125: »Ut presbyteri computum discant.« Istud summa cura tum prouidebant episcopi, ut nullus presbyterorum ignoraret computum; nimirum ut eo pacto inuenire facile possent epactas, concurrentes, litteras Dominicales, festa mobilia, et alia huiuscemodi. Exstat autem de hoc argumento dialogus Rabani,  Macario monacho dicatus; cuius meminerunt Rudolfus monachus et Trithemius.

Sapiat. Sciat. Bonifacius epist. 132, ad Zacariam: »Consilium et preceptum uestre auctoritatis, id est, apostolice sedis, habere et sapere debeo.« Lib. uII Capitular., cap. 100, et apud Iuonem parte uI, cap. 300: »Sacerdotes qui rite non sapiunt adimplere ministerium suum.« Ionas episcopus Augustodunensis in tomo octauo Spicilegii Dacheriani, pag. 146, »pro posse et sapere.« Ratherius ueronensis in tomo secundo eiusdem Spicilegii, pag. 305: »Quod si uis ad ecclesiam sancti Michelis ire, sapias, dicit Ratherius episcopus, quod 542 non libentius te recipit in secunda feria sanctus Michel quam in  alia.« Inde sapientia pro scientia uel arte infra lib. III cap. 368.



NOTAE AD CAPITULA LIBRI I.

Ex capitulis synod. Duplex ergo capitulorum regiorum genus erat. Et alia quidem erant regia simpliciter, id est, in consilio principis inuenta et statuta. Alia uero erant synodalia, regia sane, sed in synodis facta, et ut plurimum de rebus ecclesiasticis, qualia sunt ista. Hincmarus in epistola 39 et in libro de diuortio Lotharii et Tetberge in responsione ad sextam interrogationem: »Nec pretereundum quia legimus in Capitulis Augustorum fuisse uetitum frigide aque iudicium, sed non illis synodalibus que de certis accepimus synodis.«

 CAP. 5.---Propter suam quietem. Haud dubie moles negotiorum maior incumbit episcopo cum in ciuitate est quam cum in rurali parecia degit, presertim si ea multum remota a ciuitate sit. Quam ob causam uisum est interdum nonnullis, qui liberioris ac quietioris uite cupidine ducebantur, deserendam esse cathedram principalem ut ad rusticanam quampiam pareciam se conferrent. Istorum temeritatem compescuit synodus quinta Carthaginensis, in qua sic scriptum est: »Placuit ut nemini sit facultas, relicta principali cathedra, ad aliquam ecclesiam in diecesi constitutam se conferre.« Tanti autem momenti Carolo Magno uisa est hec regula ut eam legis uicem in Gallia obtinere uoluerit, ita precipiens lib. I Capitular. cap. 41: »Ut non liceat episcopo  principalem cathedram sue parochie negligere et aliquam ecclesiam in sua diecesi magis frequentare.« Quem locum ex concilio Rothomagensi, cap. 16, refert Burchardus lib. I, cap. 81. Nolebat enim illum laudare ex libris Capitularium. Qui ergo priuatum secessum querebant propter suam quietem, iidem pro sua quiete et uoluptatibus  chorepiscopos sub se habebant; ut interim dum ipsi uenationi, aucupationi et ceteris seculi oblectamentis operam dabant, quod agi solitum a plerisque seculi illius episcopis testatur Agobardus, chorepiscopi uicem eorum in omni ministerio episcopali supplerent, et omnino ipsos fasce leuarent episcopali. 543 Itaque Patres concilii Meldensis, qui in isto capite inuehuntur  aduersus episcopos propter suam quietem ad remotiora loca secedentes, in capite dein 44 damnantes eos qui ministerium suum committunt chorepiscopis, malum illud ortum esse aiunt ex desidia episcoporum. Et antea Carolus Magnus monuerat, lib. uI Capitular., cap. 119, chorepiscopos factos esse ab episcopis indoctis et qui quietibus ac delectationibus suis inherebant. uiderint episcopi nostrates an hec querela in illos competat, id est, utrum uoluptatibus suis magis dediti sint quam cure gregis Dominici.

CAP. 11.---Placuit. Ex concilio Bracarensi II, cap. 2.

Duos solidos. Nimirum pro iure uisitationis, ut hodie loquimur. Eo fortassis iure nixus Gausbertus  Cadurcorum episcopus, qui circa annum 945 eam cathedram tenuit, ecclesie sancte Marie Carbonacensis tribuens nonnullas res, hanc conditionem apponit tabulis donationis: »Sed annuatim, festiuitate sancti Stephani, que celebratur uII Kal. Ianuarii, partibus nostris successorumque nostrorum solidi duo persoluantur.«

CAP. 12.---Delata. Caput istud non exstat hodie inter canones concilii Triburiensis. Refertur tamen etiam a Burchardo. Sed is accepit ex Reginone. Sancta profecto constitutio et sanctissimis episcopis dignissima. Preiuerant autem illis Carolus Caluus in Capitulari Tolosano, cap. 6, et episcopi apud ualentiam in uiennensi prouincia congregati anno 855. uide lib. u de Concordia, cap. 51, § 7.

 Mansiones. Id est procurationes, ut sequens etas uocauit. Nam alibi mansionum nomine intelliguntur edes et hospitia. Gregorius Turonensis lib. III, cap. 15: »Ingressus mansionem domini sui.« Lib. uI Capitular., cap. 82: »Si quis homini aliquo pergenti mansionem uetauerit.« Et alibi sexcenties. Hinc mansionaticus pro iure hospitii quod domino debebatur expensis possessoris, id est procuratio. uide Sirmondum in notis ad Capitula Caroli Calui, pag. 105.

CAP. 23.---Nisi antea dotem. Lib. I Antiquitatum Fuldens., pag. 526: »Hec est dos et terminatio cum qua dotatur et sanctificatur ecclesia Estigenfeld ab Erhenaldo 544 archiepiscopo, quando simul abbas et episcopus exstitit.« Opere pretium fuerit,  ad illustrandum hunc canonem Wormatiensem, referre litteras Ione episcopi Augustodunensis de dote et consecratione basilice sancti Sebastiani apud Montem Buzninum. Preclarum profecto antiquitatis monumentum, cui edendo non alibi commodior erit locus. Dabimus itaque post notas in Appendice actorum ueterum. Interim hic adnotabimus falcos qui fundabant et dotabant ecclesias, sibi retinuisse ecclesias a se dotatas et potestatem tribuendi beneficii, cum ecclesia uiduata esset, tanquam patronis. Quo fiebat ut qui ecclesias obtinere a patronis uolebant, eas uel numerata pecunia uel fedis obsequiis acquirerent. Declamat uehementer aduersus perditissimam illam consuetudinem Hincmarus archiepiscopus Rhemensis in suis Capitulis tit. 4, cap.  5, aperte scribens presbyteros qui ista faciebant, se suosque nutritos, id est clericos in ecclesiis suis educatos et altos, in maledictionem mittere, cum dato patronis premio uobis et illis peccatum emitis. Rursum qui fundabant ecclesias, ea mente illas fundabant ut presbyteros in possessionibus suis habere possent qui eis diuina officia ac mysteria celebrarent, ut necesse illis non esset ire ad ecclesias pareciales intra quarum limites noue ille ecclesie edificabantur, quemadmodum grauiter conqueritur Agobardus Lugdunensis archiepiscopus in capite undecimo libri de Priuilegio et Iure sacerdotii. Ea de causa sibi retinebant, ut dixi, potestatem tribuendi beneficii. Atque ut id facilius obtinerent ab  episcopis, quibus uetitum erat ne consecrarent nouas ecclesias donec eis constaret illas esse dotatas, aliquam agrorum suorum partem assignabant pro dote ecclesie. Unde facile colligitur uerissimam esse clarissimi uiri Francisci de Roye antecessoris Andegauensis coniecturam, qui existimat fundatorem ideo appellatum esse patronum quod quondam fuerit dominus eorum ex quibus fundata est Ecclesia. Sed ex litteris Ione episcopi Augustodunensis colligimus non absurdam esse illorum opinionem qui putant fundatores ecclesiarum appellatos fuisse patronos a patrocinio quod illis prestare debent. Nam conditor ecclesie Montis Buznini hanc conditionem apponit 545 in chartula dotis: »Ea uidelicet conditione ut dum nos uel unus legalium heredum propinquior  superstites apparuerimus, non tam iure dominationis et hereditatis quam defensionis et protectionis in mundeburdum omni tempore uite nostre habere ualeamus.« Certe Innocentius III in concilio Lateranensi, cap. 45, adnotauit ius patronatus inuentum esse ad defensionis subsidium, ut recte obseruatum est ab eodem antecessore.

CAP. 24.---Mansus integer. Id est, qui habeat bunuaria duodecim, ut dictum est in Inquisitione. Unde conqueritur Hincmarus Rhemensis Attole curtem habere tantum bunuaria septem de terra arabili. Recte ergo Adrianus ualesius uir clarissimus in libro XXu Rerum Francicarum loquens de possessionibus quas Carolus Martellus ademit episcopo Antissiodorensi, cui centum tantum mansi, ut  Robertus scribit, relicti sunt, de his, inquam, agens ualesius interpretatur mansos illos fuisse duodenum circiter iugerum singulos.

Aliquod seruitium. Hec lex ostendit agros et possessiones que ad ecclesiam pertinent, immunes esse a pensitatione tributorum ac uectigalium, mansum nimirum illum de quo paulo ante dictum est, et omnes omnino res que ad ecclesiam pertinent; id quod sequens etas uocauit fiscum presbyteralem, feudum presbyterale uel sacerdotale, item ministerium presbyterale. At si presbyteri, qui ecclesias illas regunt, aliquos agros habent sibi proprios, agrorum illos conditionibus obnoxios esse. uide exceptiones Egberti archiepiscopi Eboracensis, cap. 25.

CAP. 27.---Cum sua lege. Id est, qui ista fecisse  conuictus fuisset, non solum ablata restitueret, sed insuper legis multa ei irrogaretur, id est, legis secundum quam presbyteri uixerint. Nam tum in regno Francorum, ut diuerse gentes, ita diuerse leges erant. Franci enim sua lege uiuebant, Longobardi sua, Burgundiones item et Saxones sua, ac sua Gothi, et sic de aliis, uti diximus ad librum Agobardi aduersus legem Gundobadi. Secundum porro diuersas leges diuerse erant multe legibus constitute. Nihil autem uulgatius in his libris Regionis et in libris Capitularium quam hec uerba, suam legem restituant, cum sua lege componant, et alia similia. Legis ergo uocabulo 546 hie multa intelligitur. Charta de Balbiniaco in ueteri chartulario  ecclesie Augustodunensis: »Quod si forte incontinentes manus ad aliquid iuris prefate ecclesie extenderent, infra quadraginta dies ex quo positi essent ad rationem, rem ablatam sine lege restituerent. Sed si infra quadraginta dies non fieret restitutio, ultra quadraginta dies capitale rediret cum lege.«

CAP. 36.---De opere. Iustissima lex. Quid enim equius quam ut hi suppeditent sumptus ad restaurandam ecclesiam qui bona eiusdem ecclesie possident? Sed si hodie lex ista locum haberet, et qui decimas infeodatas tenent, et qui pensiones ut uocant, super beneficiis ecclesiasticis constitutas habent, ii omnes pro sua quisque portione tenerentur ad reparationem ecclesiarum. uerum sic grauissima  iniuria fieret iuri quod nunc publicum est.

Nonas et decimas. Id est, quintam partem fructuum ex prediis que laici ab ecclesiis tenebant in feudum, cuiusmodi illi generis essent; ut recte explicat uir illustrissimus Petrus de Marca archiepiscopus Parisiensis in libro primo Historie Benearn., cap. 28, § 15. Hinc nonarum et decimarum uestitura in diplomate Carlomanni regis pro ecclesia Aurelianensi. Hinc Lambertus Cenomanensis episcopus ad Hildebrandum Sagiensem episcopum scribit excommunicatum a se fuisse Rainonem quemdam, qui nonam et decimam ecclesie sue retinebat.

Bannum nostrum. Id est, bannum dominicum, bannum regium. Bannum hoc loco idem quod lex, multa, seu emenda, ut hodie loquimur. Il l'amendera.  Infra capp. 214, 324 et 368, bannus episcopi. Nam alibi bannus interdum significat edictum siue publicam denuntiationem factam per preconem, interdum uero confiscationem, proscriptionem, exsilium, ut adnotat Sirmondus ad Capitula Caroli Calui.

Beneficium. Feudum, ecclesiasticum nimirum, ut patet ex uerbis legis, et docet etiam caput 43 istius libri, itemque 47. Hereditaria autem ut plurimum erant illa beneficia, ut patet ex libris Capitularium. Insignis est in eam rem locus ex dialogo de statu ecclesie quem uir clarissimus Ioannes Cordesius canonicus Lemouicensis edidit cum epistolis 547 Hincmari. Itaque in dialogo illo sic legitur: »In Saxonie autem et Germanie partibus quamdam umbram iustitie in hac re adhuc reseruari opinio  est. Inthronizato enim episcopo, omnes quicunque Ecclesie beneficia tenent, ante pedes episcopi inthronizati ea deponunt, in potestate episcopi quem honorare antiquo beneficio uel quem exspoliare malit relinquentes.« uide notas nostras ad Capitulare Compendiense Caroli Calui.

CAP. 41.---Caput istud sumptum est ex libro secundo Capitular., cap. 5.

CAP. 44.---Noualia rura. Hec constitutio duas partes habet. Primo statuit ut decime ex noualibus persoluantur ecclesiis intra quarum limites noualia rura constituta sunt. Deinde iubet ut si quepiam persona magne nobilitatis aut dignitatis aliquod nouale in saltu collaborauerit, ibidemque ecclesiam  construxerit, decime illius noualis collaborati pertineant ad ecclesiam nouiter edificatam. Sed uult princeps ut noualia quorum decime subtrahuntur antique ecclesie, ultra milliaria quatuor uel quinque distent ab ecclesia illa antiqua. Itaque ea que in uicino erant, decimas debebant antiquis ecclesiis. Postea Romani pontifices, ut paupertatem et inopiam monachorum subleuarent, eos liberarunt a prestatione decimarum ex agris noualibus quos ipsi propriis manibus laborarent. Richardus archiepiscopus Cantuariensis ad Cistercienses scribens, apud Petrum Blesensem, epistola 82: »Si dominus papa indulgentia speciali quandoque priuilegiauit uos, dum ordo uester in paupertate gaudebat, dum in usus egentium sue tenuitatis uiscera libenter effundebat,  potuit tolerari ad tempus, licet in communem redundarit iniuriam, quod causa necessitatis fuerat introductum. Nunc autem, quando uestre possessiones multiplicate sunt etiam in immensum, priuilegia hec potius ambitionis quam religionis instrumenta censentur.« Ioannes Saresberiensis lib. uII, de Nugis curialium, cap. 21: »Primo quidem, dum religio paupertate gaudebat, et in aliorum necessitates aut usus effundebat uiscera inopie sue, indulta sunt priuilegia possessionibus; que, necessitate cessante et frigescente caritate, potius auaritie quam religionis instrumenta creduntur.« Cum ergo agri illi magnam haberent inuidiam, quia in immensum 548 ubique excreuerant, ceptum est deinde queri quid per noualis uocabulum intelligi debeat. Super  ea re consultus Innocentius III ab episcopo Cesaraugustano respondit per nouale intelligi debere agrum de nouo redactum ad cultum, de quo non exstat memoria quod aliquando cultus fuisset. Exstat hec definitio in cap. Quid per nouale. De uerbor. signific., ex libro X, epist. 110, eiusdem Innocentii. Sed rursum hinc orta est grauis controuersia euo Gregorii noni. Nam que Innocentii pontificatu noualia fuerant, noualium appellationem uidebantur amisisse sub Gregorio. Ex iis itaque prestandas esse a monachis decimas nonnulli contendebant intra Gallias. Consuluerunt super ea re Arelatenses canonici oraculum apostolice sedis. Respondit Gregorius terram de qua non exstat memoria quod aliquando culta fuisset, redactam per religiosos uiros nouiter ad  culturam, perpetuo debere, quoad immunitatem de non soluendis decimis, noualium iure censeri. Cap. Consultationi. De priuileg. et excess. priuilegiatorum. Itaque nouale iam non erat, quia tractu temporis transierat in naturam agrorum. Sed nouale erat semper ratione decimarum, id est, quoad decimarum prestationem, gaudebat priuilegio noualium.

CAP. 46.---De nutrimine. Animalium uidelicet. Nam de his quoque decima debetur ecclesiis. Lib. Iu Capitular. cap. 40: »Consideratum est de frugibus terre et animalium nutrimine super cetera none et decime persoluantur.« Lib. u, cap. 146: »Constitutum est ut de frugibus terre et animalium nutrimine et cunctis censibus, exceptis hortilensius  persoluantur.« uerum sequenti tempore pontifices Romani monachos liberarunt a prestatione decimarum ex nutrimentis. Cap. Ex parte. De decimis. Mirum est autem nullam olim super ea re aduersum monachos motam fuisse litem, cum apud Petrum Blesensem et Ioannem Saresberiensem grauissimas ueterum temporum propter hoc querelas legamus. Nam apud Petrum Blesensem epist. 82, Richardus archiepiscopus Cantuariensis ita perstringit monachos Cistercienses: »Ut quid in alienam iniuriam terras et nutrimenta uestra priuilegiari facitis ut auferatis quod alienum est? Nunquid Abel de nutrimentis suis Dominum non respexit? Nunquid iustiores 549 estis primo omnium iusto, ut uos contra Dei iustitiam erigatis?« Ioannes Saresberiensis  lib. uII de Nugis curialium cap. 21. »Sumus, inquiunt, tuti apostolico priuilegio, cuius beneficio de nutrimentis animalium et laboribus nostris decimas retinemus. Nempe apostolis omnia licent, sed omnia ab apostolicis fieri nequaquam expedit. Esto quod illi uobis hoc licenter concesserint. uos an recte petieritis, uideatis. Nunquid de nutrimentis Abel Dominum non respexit? Et fortasse de animalibus redduntur rectius, quia sine cultura nostra proueniunt. Plus enim laboris est in frugibus serendis et metendis.«

CAP. 51.---Sarta tecta. Id est tecta. Anastasius in uita Gregorii Iu: »Fecit uero sarta tecta eius omnia noua« et alibi pluries.

 CAP. 52.---Ecclesie baptismales. Infra, cap. 271, »nisi in uicis et ecclesiis baptismalibus.« Tituli baptismales in precepto Ludouici et Lotharii pro Ecclesia Rhemensi apud Flodoardum lib. II, cap. 19: »Exterius etiam in eadem parochia in castro uonzensi titulum baptismalem et titulum in eadem parochia sancti Ioannis similiter baptismalem.«

CAP. 56.---Ab hui. conuiuiis. uide que de hoc argumento dicta a nobis sunt ad homiliam sextam Cesarii episcopi Arelatensis, inter eas que a nobis edite sunt.

CAP. 60.---Nihil super eo. Iubet hec constitutio ut super altari, in quo corpus Dominicum consecratur, nichil aliud ponatur nisi capse cum sanctorum reliquiis  et libro Euangeliorum. uidetur ergo prohibere ne imagines super altari ponantur in quo corpus Dominicum consecratur. Eadem fuit, ut ego quidem arbitror, sententia Patrum Gallicanorum in concilio Turonensi congregatorum anno 567, qui ita statuerunt in canone tertio: »Ut corpus Domini in altari, non in imaginario ordine, sed sub crucis titulo componatur.«

Sacram. liber. Infra cap. 68: »Corporale in Sacramentorum libro ponatur.« uide quanta libri istius reuerentia fuerit apud ueteres, quanta cura custoditus fuerit. Denique apud Flodoardum lib. III, cap. 5, Hincmarus archiepiscopus Rhemensis, qui tot rebus preclare gestis inclaruit, laudatur quia »librum Sacramentorum, sed et Lectionarium, quos scribi  fecit, 550 ebore argentoque decorauit.« uide notas nostras ad Agobardum, pag. 90.

CAP. 61.---Statim eiiciant. Dura ac seuerissima disciplina, si temporum nostrorum ratio habeatur. Christianus ad aliam ecclesiam quam ad suam proficiscitur in die festo, ut illic missam audiat, et expelli iubetur ab ecclesia non sua, ut ad suam redire cogatur. Hec erat seculi illius disciplina. Nunc ista mutata sunt. Neque tamen id adeo uetus est quin et anno quoque 1202 uetitum esset Christianis deserere ecclesias suas ut oblationes suas deferrent ad alias ecclesias. Exstat enim in chartulario sancti Bertini in Sithiu uetus charta eo anno confecta, in qua ista leguntur: »Et si quis parochianorum de Peterse uel de Calays ibi sepe ad missam uenerit, admonitus  a presbytero suo si hoc non emendauerit, publice excommunicabitur.«

Discordantes. Quam omnia tum ex caritate! Si qui Christiani dissidebant, statim reconciliabantur, si id fieri poterat ex consensu partium. Qui uero fratribus suis reconciliari recusabant, illis ecclesie introitus interdicebatur donec ad pacem redirent. Capitula Herardi archiepiscopi Turonensis, cap. 120: »Discordes pellantur ab ecclesia donec ad pacem redeant.« Et is recipiebatur qui ad satisfactionem caritatis occurrerat. Libro uII Capitular., cap. 171: »Sancitum est ut personarum discordantium nemo, antequam reconcilientur, ad altare Domini accedere audeat uel gratiam communionis sancte  percipere; sed geminato tempore per penitentiam compensabitur in quo discordie seruierant. Quod si unus eorum, alio contemnente, ad satisfactionem caritatis occurrerit, ex eo tempore ut pacificus in ecclesiam recipiatur ex quo ad concordiam festinasse conuincitur.« uide Concordiam regularum cap. 12, § 17, et Reginonem lib. II, cap. 375 et sequentibus.

CAP. 66.---In aqua populum. Ex epistola 63 sancti Cypriani. Ex Cypriano autem citant etiam Etherius et Beatus lib. I aduersus Elipandum, apud Steuartium pag. 92, et Rabanus lib. I de Institutione clericorum, cap. 31.

CAP. 67.---Ut calix. Admonitio synodalis antiqua: »Nullus in ligneo uel in uitreo calice audeat missam cantare.« 551 Laudatus est olim ab Hieronymo  Exuperius episcopus Tolosanus quod sanguinem Domini portaret in uitro. uitreus enim calix, ut existimat Baronius, in usu fuit a temporibus apostolorum. Deinde uetitus est, inquit idem cardinalis, ob periculum quod immineret materie fragili. Cuius rei exemplum exstat apud Gregorium Turonensem in lib. I cap. 46 de Gloria martyrum. Putat autem Baronius canonem istum Rhemensem, in quo uetitus est usus uitrei calicis, conditum fuisse in synodo que Durocortori Rhemorum habita est ex precepto Caroli Magni.

CAP. 69.---Paruulus infirmus. Antiquitus eucaristia dabatur etiam pueris, saltem morituris, ne sine communione seu uiatico morerentur. Eam ob causam precipitur his quibus officium baptizandi incumbit,  ut si alicubi longius exierint, eucaristiam semper secum habeant. Walterius Aurelianensis, cap. 7: »Ut semper eucaristiam presbyter habeat paratam; ut quando quis infirmatus fuerit, aut paruulus egrotauerit, statim eum communicet, ne sine uiatico moriatur.« Imo ex uetustissimo Libro Pontificali qui exstat ms. in bibliotheca monasterii sancti Remigii Rhemensis, scriptus autem est Hincmari archiepiscopi Rhemensis euo, ut existimat qui illum uidit uir eruditissimus et istarum rerum peritissimus Antonius Faure doctor theologus Parisiensis, in Libro inquam illo Pontificali, dum ritus baptizandi prescribuntur, infans eodem tempore confirmari ac communicari iubetur quo baptismi gratiam consecutus est. Hec sunt uerba ueteris libri: »Deinde baptizet infantem  sub trina mersione, tantum sanctam Trinitatem inuocans semel, ita dicendo: Et ego te baptizo in nomine Patris, et mergit, et Filii, et mergit, et Spiritus sancti, et mergit tertio. Statim autem confirmetur infans et communicetur ab episcopo ita dicente: Corpus et sanguis Domini.« In antiquissimo item Libro Pontificali ms. Ecclesie Senonensis, scripto circa annum 980, quem nobis suppeditauit uir clarissimus Antonius uion Herouallius, ista leguntur in ordine baptismi infantium: »Deinde baptizat sacerdos sub trina mersione, tantum sanctam Trinitatem semel inuocans, ita dicendo: Et ego te baptizo in nomine Patris, et mergat semel, et 552 Filii, et mergat iterum, et Spiritus sancti, et mergat tertio. Ut autem surrexerit a fonte, faciat presbyter signum crucis de chrismate cum pollice  eius, dicens orationem hanc: Deus omnipotens, Pater Domini nostri, etc. Et uestitur infans uestimentis suis, dicente presbytero: Accipe uestem candidam, etc. Si uero episcopus adest, statim confirmari eum oportet chrismate, et postea communicari. Et si episcopus deest, communicetur a presbytero dicente ita: Corpus Domini Iesu Christi custodiat te in uitam eternam.« Et in epistola Iesse episcopi Ambianensis de ordine baptismi precipitur ut post trinam mersionem episcopus puerum chrismate confirmet in fronte, nouissime autem corpore et sanguine Christi confirmetur seu communicetur ut Christi membrum esse possit. Denique uir doctissimus Hugo Menardus adnotat ad librum Sacramentorum, pag. 144, episcopos antiquitus, postquam baptizauerant, statim  contulisse sacramentum confirmationis; quod etiam obseruatum est ab illustrissimo uiro Petro de Marca archiepiscopo Parisiensi in notis ad concilium Claromontanum, pag. 312 in editione nostra. Idem, pag. 298 adnotat communionem corporis Christi pueris dari suetam usque ad Paschalis secundi tempora, eucaristiamque illis datam fuisse intinctam propter imbecillitatem etatis. Antiquum in Ecclesia esse morem tradendi pueris puellisque corpus et sanguinem Domini ostendit, ex Augustino et Cypriano, Cellotius in Notis ad Capitula Walterii Aurelianensis. Quare mirum est illum post tot testimonia scribere ausum Ecclesiam uniuersalem nunquam recepisse hunc norem absque nota nouitatis. Tamenetsi enim usus ille iam exoletus sit,  hinc colligi non potest illum nunquam fuisse receptum. Permulta quippe sunt que uno seculo uiguere, altero dimissa sunt. ueluti traditio calicis laico ad communionem accedenti. ueluti eucaristia intincta in sanguine Domini tradit infirmis, de qua Regino in capite sequenti, et alii multi.

CAP. 70.---uiaticum. Communio, ut paulo ante dicebamus. Libellus supplex monachorum Fuldensium Carolo Magno porrectus, cap. 5: »Ne sine confessione et necessario uite uiatico moriantur.«

CAP. 72.---Reges et sacerdotes. Preceptum Ludouici uII pro Theobaldo 553 episcopo Parisiensi: »Scimus quia ex auctoritate ueteris Testamenti, etiam nostris temporibus ex ecclesiastica institutione soli reges et sacerdotes sacri chrismatis unctione consecrantur.  Decet autem ut qui soli pre ceteris omnibus sacrosancta chrismatis linitione consociati ad regendum Dei populum preficiuntur, sibi ipsis et subditis suis tam temporalia quam spiritualia subministrando prouideant, et prouidendo inuicem subministrent.«

CAP. 74.---Eulogiis. Oblationibus, muneribus.

CAP. 77.---Per subdiaconum. Precipit hec constitutio ut non per quemcunque ecclesiasticum, sed omnino per eorum aliquem qui sunt in sacerdotio constituti, chrisma petatur ab episcopo, mox ad ecclesiam deferendum ad quam pertinet minister qui ad petendum illud uenerit. Si uero ea temporum necessitas fuerit ut neque presbyter neque diaconus ad ciuitatem proficisci propter hanc causam possint, tum licere eam curam committere subdiaconis. Appropinquabant  enim illi sacerdotio; et cum sacris altaribus ministrarent, sacra mysteria contrectabant, ut loquitur concilium Carthaginense sextum apud Reginonem cap. 92 libri primi. De iisdem haud dubie intelligendus canon 36 concilii quarti Carthaginensis, ubi sic habetur: »Presbyteri qui per dieceses ecclesias regunt, non a quibuslibet episcopis, sed a suis, nec per iuniorem clericum, sed aut per se ipsos, aut per illum qui sacrarium tenet, ante Pasche solemnitatem chrisma petant.« Rursum in libro septimo Capitular., cap. 310, statuitur chrisma ab episcopo »non aliis tradendum nisi solummodo presbyteris uel diaconis aut subdiaconis bene fidelibus. Indignum est enim ut alii illud suscipiant nisi illi qui hoc in tradendo usuri sunt.« Sequentia  secula multum deflexerunt ab hac regula. Quippe non solum inferiorum ordinum clericos mitti mos fuit ad petendum chrisma ab episcopo, sed etiam laicos. Cui malo mederi cupiens Raymundus episcopus Helenensis ista statuit anno 1380, in sua synodo diecesana: »Quanquam fuisset alias prouide statutum quod per rectorem aliquem uel curatum non mitteretur ante Pasche solemnitatem ad sanctum chrisma nisi in sacris ordinibus constitutus, prout exposcunt canonice sanctiones, 554 quia hoc a pluribus non seruatur, imo meros transmittunt laicos pro eodem, idcirco presenti constitutione ducimus ordinandum ut quicunque curatorum contrarium faciens, uiginti solidorum penam  incurrat monete currentis, quos fabrice Elnensis ecclesie uolumus applicari.«

CAP. 78.---In confirmatione. Hinc colligitur non semper nec ubique ualuisse morem confirmandi pueros statim atque baptizati erant. Quod haud dubie ita intelligendum est, si baptizati sint extra presentiam episcopi. uide Marcam in notis ad concilium Claromontanum, pag. 312 editionis nostre.

CAP. 81.---Iustissima necessitate. uerbi gratia, propter redemptionem captiuorum; quod a Cesario Arelatensi episcopo factum esse docet Cyprianus in libro primo de uita eius.

uadimonium. uadium, pignus. uide Additionem ad caput 14 libri quarti de Concordia sacerdotii et imperii.

Stephanus papa. In epistola prima apud Isidorum  Mercatorem. Hinc ergo patet concilium Rhemense ex quo duo ista capita sumpta sunt, post Caroli Magni tempora celebratum fuisse si tamen celebratum ullum fuit in quo hec statuta sint, ac non potius sumpta sunt ex Capitulis Hincmari Archiepiscopi Rhemensis que etiamnum exstant. Fieri quippe potest ut ista Regino crediderit ab Hincmaro constituta esse in concilio Rhemensi, quia fortassis in codice suo legebat ea sancita fuisse in synodo Rhemensi, diecesana nimirum, non prouinciali. Attamen nichil uetat quin hec eadem decerni potuerint etiam in synodo quapiam prouinciali ab Hincmaro celebrata, ut maior esset rerum constitutarum auctoritas. Nam caput 213 libri primi Reginonis, quod sumptum uideri potest ex Capitulis  Hincmari, in epitomen contractum ex uetusto Rhemensi concilio laudatur a uossio in libro secundo de uitiis sermonis. Et infra cap. 120 istius libri exstat alius canon ex concilio Rhemensi, quem in concilio quodam editum fuisse manifestum est ex contextu orationis. Fortean autem ad illud ipsum concilium Rhemense referendum est caput sexagesimum istius primi libri, itemque ducentesimum septuagesimum secundum.

Secundum Hilarium. Apud Hincmarum: 555 »sicut Stephanus sanctus papa et martyr ad sanctum Hilarium in suis decretalibus docuit.« Burchardus et Iuo parte II, cap. 139: »sicut Stephanus sanctus papa et martyr sanctum Hilarium,« etc. Ex his ergo corrige Reginonem.

 CAP. 86.---Aut homicidio. Hec clausula non exstat in antiquis editionibus canonum apostolicorum. Exstat tamen apud Gregorium Turonensem lib. u, cap. 19 ex nouo quaternione qui recenter adnexus erat libro canonum. Hinc factum ut due dein canonum apostolicorum editiones uiguerint, in quarum una exstabat clausula de homicidio, deerat autem in alia. Halitgarius enim referens canonem illum apostolicum lib. u, cap. 4, habet clausulam de homicidio: unde fortassis accepit Regino. Illam quoque uidetur habuisse Gregorius Iu in suo codice, uti diximus ad Agobardum. Contra Isidorus illam non habet, neque Rabanus, in epistola ad Heribaldum, neque demum Hincmarus, qui canonem  illum describit in epistola 49, cap. 3.

AD CAP. 97.---Caput istud sumptum est ex libro III Dialogorum sancti Gregorii, cap. 7.

CAP. 98.---Apud sanctum Gregorium lib. uII, indict. 2, epist. 39. uide Posidonium in uita sancti Augustini cap. 26, et Hincmarum epist. 48, cap. 10.

CAP. 104.---Cui sit necessitas. uir clarissimus Ioachimus Hildebrandus hanc interpretationem adiecit huic loco: »Si cui cognate necessitas sit presbytero uictum procurandi.« uidetur autem intellexisse de muliere cuius ope et ministerio indigeat presbyter ad ea procuranda que uictui necessaria sunt. uerus tamen ac genuinus huius loci sensus, quantum ego coniicio, hic esse debet; ut si mater, amita aut soror presbyteri adeo pauperes sint ut  absque auxilio et ope eius non habeant unde uiuant, maneant quidem in eodem loco in quo presbyter habitat, sed procul ab edibus eius, presbyter uero domum ad eas mittat que sustentationi illarum necessaria sunt. Capitula Herardi archiepiscopi Turonensis cap 19: »Ut conuersationem feminarum earumque accessum et administrationem detestentur. Sin alias, uelut contemptores canonum ab ordine deponantur. Et quibus ministrare necessaria decernunt, 556 longe eis domos preuideant in quibus non per se, sed per ministros subsidia porrigant.« uerum presbyteri fraudem huic constitutioni faciebant etate Hincmari, ut ipse docet in epistola 48, cap. 33, his uerbis: »Quidam presbyteri de reditibus ecclesie  uel oblationibus ac uotis fidelium res post ordinationem suam comparant, et in illis structuras faciunt, et que ad ecclesiam pertinent ibidem collocant; et in eisdem mansis mulieres recipiunt, que lanificium suum exerceant, et domus curam gerant. Et hac occasione suas ecclesias negligunt, et ad eosdem mansos recurrunt, et ibi commanent contra decreta canonum.« uide infra apud Reginonem cap. 220.

Nulla femina ad alt. Infra cap. 120: »et quibus prohibetur ne sacrarium ingrediantur, nec ad altare appropinquent.« Ista insinuanda essent feminis etatis nostre, que non solum intra cancellos stant, sed ad ipsum altare accedunt, tanquam diuina cum presbyteris celebrare debeant.  Cui malo nemo est qui resistat, tamenetsi nichil maiore cura prouisum sit a Patribus quam ut ista non licerent feminis. Neque dubito quin si religiosissimus sexus ista doceretur praue agi et contra mentem Ecclesie, non dubito, inquam, quin lubentissime abstineret a corruptela illa praue consuetudinis. Olim, ut adnotauimus ad Concilia Gallie Narbonensis, eo usque processerat scelerata audacia ut mulieres altaribus astarent et plerumque ipso oblationis tempore coram omnibus impudenter acciperent quod Deo offerebatur in altari. Si ab hoc facinore dein abstinuerunt femine admonite, sperandum est nostras facile mutaturas si intelligant quiddam irreuerentius agi erga Deum  et Ecclesiam cum ille perrumpunt ultra cancellos altaris. Hec admonere uisum est, ut saltem in hoc capite corrigatur uita Christianorum.

CAP. 105. Eleemosynis redimat. Istud deinde uocauerunt redemptionem peccatorum. Paschalis II in epistola ad Norigaudum Augustodunensem epicopum: »Pro redemptione uero peccatorum morientes in Ecclesia in qua fidei sacramenta acceperunt eleemosynam dare secundum apostolica decreta statuimus omnino et confirmamus.« Ex eo porro fonte ut plurimum prodierunt 557 possessiones, latifundia, et agri, ex quibus ditata et amplificata est Ecclesia, uti diximus ad Agobardum.

CAP. 115.---Rem differretur. Legendum haud dubie  est remedium non differretur, ut monuimus. Sic enim habent uulgate editiones epistolarum sancti Leonis, et plerique codices manuscripti. Attamen in Collectione Isidori, unde Regino uidetur accepisse, legitur ut hic editum est. Et in ueteri codice ms. bibliothece Regie, tum in alio peruetusto codice ms. monasterii sancti Germani de Pratis, in quibus Dionysii collectio continetur, inter decreta sancti Leonis, unde sumptum est hoc caput, ita omnino scriptum est, usque ad communionis remedium differatur. Eam uero lectionem habet etiam Halitgarius lib. III, cap. 14, tam in editione Canisii quam in ueteri codice ms. monasterii Corbeiensis, tum etiam in editione que sub Rabani nomine emissa a Coluenerio est in tomo sexto operum Rabani.

 CAP. 119.---Postquam. uel ex hoc loco confici potest uiaticum olim dari solitum post extremam unctionem.

CAP. 123.---Nisi quem episcopus. Lege generali uetitum olim erat ne quis intra ecclesiam sepeliretur, ut pluribus docet Gretserus in libro secundo de Funere Christiano, cap. 8; quod priuilegium etiamnum retinet ecclesia que sancto Saturnino dicata est in ciuitate Tolosana. Nam Augustinus Cantuariensis sepultus non est in ecclesia, sed in porticu aquilonari ecclesie, ut Beda docet lib. II, cap. 3, Historie ecclesiastice gentis Anglorum. Postea tamen licuit sepelire intra ecclesiam episcopos, abbates, dignos presbyteros et fideles laicos, ut ait concilium Moguntinum sub Carolo Magno habitum, id est iustos  homines qui per uite meritum talem uiuendo suo corpori defuncto locum acquisiuerunt, ut Theodulfi uerbis utamur. Ista perdiu uiguisse animaduerto. Et tamen uetus sepulcrum lapideum Ademari uicecomitis Scalarum et abbatis laici monasterii Tutelensis, qui regnante Rodulpho rege floruit, uidetur hodie in ecclesia Tutelensi. uerum multe rationes erant que istum in ecclesia sepeliri sinerent. Primum, quia restaurator monasterii fuerat, illudque omnium bonorum 558 suorum heredem ex asse esse iussit, tum etiam quia haud dubie celebris erat opinione sanctitatis. Nam hactenus sanctus uocatur a Tutelensibus. Quanquam necesse non est eum in ecclesia sepultum fuisse eo tempore quo mortuus est, tamen etsi sepulcrum  eius nunc sit intra ecclesiam. Euenisse illi potuit aliquid simile narrationi que exstat apud Bedam de corpore sancti Augustini, quod foras iuxta ecclesiam positum est, quia ea necdum fuerat perfecta nec dedicata; mox uero ut dedicata est, intro illatum et in porticu illius aquilonari decenter sepultum est; in qua etiam sequentium archiepiscoporum omnium sunt corpora tumulata, preter duorum tantummodo, id est Theodori et Berhtwaldi, quorum corpora in ipsa ecclesia posita sunt, eo quod predicta porticus plura capere nequiuit. Nam quia fortassis Ademarus conditus erat in loculo iuxta humilem que tunc erat ecclesiam monasterii, cum ea ducentis post annis rursum edificata et amplificata est, iamque intrare in ecclesiam cepissent corpora mortuorum, procliue  fuit monachis Tutelensibus, ob sanctam uiri memoriam et ingentium eius beneficiorum, tumulum eius ecclesia concludere. Nam ille est in extrema ecclesia, in angulo, loco uidelicet remotissimo ab altari quod uocant maius. In lapide sepulcrali hec antiquitus scripta fuerunt, que nunc quoque leguntur,


+ XPE SERuA TUUM PER SECLA ADEMARUM. AMEN. +

CAP. 125.---Exedra. Ita uetus codex Parisiensis ms. pro eo quod editio Helmestadiensis habet extra ecclesiam. Huic emendationi, que alioqui necessaria est, astipulantur Burchardus, Iuo, uetus canonum collector ms. in bibliotheca Regia, et Gratianus, ubi scriptum est in exedris. Statuit enim canon ut nemo in ecclesia sepeliatur, sed in atrio aut in porticu aut in exedra ecclesie. Itaque qui generaliter prohibuit  ne mortui sepeliantur intra ecclesiam, frustra iuberet ea sepeliri extra ecclesiam, si uera esset uulgata lectio synodi Nannetensis. Igitur in tribus locis extra ecclesiam sepeliri poterant corpora mortuorum, in atrio uidelicet, in porticu et in exedra.

559 Atrium est proprie spatium uacuum quod remansit ex area siue solo ubi edificata est ecclesia, atque ita atrium omnem circum ambit ecclesiam. Atrium tamen cum dicunt auctores ecclesiastici, intelligunt ut plurimum eam partem atrii que proxima ianuis est, in qua uestibulum. Infra lib. II, cap. 31: »Si in atrio ecclesie, cuius porta reliquiis sanctorum consecrata est,« etc. Anastasius in uita Sergii secundi: »Coniungente uero eodem rege, uniuersosque gradus eiusdem sacratissime beati Petri ecclesie  ascendente, ad prenominatum appropinquauit pontificem, qui in atrio super gradus iuxta fores ecclesie cum uniuerso clero et populo Romano assistebat.« Ditmarus Mersepurgensis in libro primo Chronicorum: »Cum ad atrium defunctorum ueniret, uidens in eo magnam multitudinem oblationes offerentem sacerdoti coram templi foribus stanti primo substitit.« Anastasius in uita Doni primi: »Hic atrium beati Petri apostoli superius, quod est ante ecclesiam in quadriporticum, magnis marmoribus strauit.« Quo loco sic aliqui legunt: »Hic atrium beati Petri apostoli superius, quod paradisus dicitur, estque ante ecclesiam,« etc. Atrium enim aliquando uocatum est paradisus, ut pluribus ostendit  Heribertus Rosweydus in notis ad Paulinum; ubi etiam post Breulium adnotat atrium ecclesie Parisiensis, quod nunc uulgo Paruis dicitur, paradisum uocari in antiquis chartis eiusdem ecclesie. Cur autem atrium uocatum sit paradisus aperit uetus charta sancti uictoris Massiliensis, edita in annalibus Massiliensibus, pag. 296. Ex paradiso igitur factus est paruisius. Qua uoce utitur Mattheus Parisius, cuius hec sunt uerba ad annum 1250, pag. 798, ultime editionis Londinensis: »Unde pro illa substantia persoluenda cogebatur ille pauperculus, multis diebus scholas exercens, uenditis in paruisio libellis uitam famelicam et codrinam protelare.« Atque hic mos etiamnum durat ut libri uulgo uendantur in paruisiis, presertim in paruisio ecclesie Parisiensis.  Fallitur ergo uossius, qui paruisium hic interpretatur scholam paruulorum.

Porticus est locus deambulationi aptus, ut sunt claustra ecclesiarum et monasteriorum. Incerte autem antiquitus fuere sedes porticuum. Nam cum hodie ubique sint in latere ecclesie, olim alicubi erant inter 560 ecclesiam et uestibulum, tum ad utrumque latus templi ut de templo Tyrio testatur Eusebius lib. X Historie ecclesiastice, cap. 4. Hinc porticus aquilonaris apud Bedam lib. II, cap. 3, Historie ecclesiastice gentis Anglorum, et septentrionalis ac meridiana apud Rabanum in descriptione Ecclesie Fuldensis. Rome porticum basilice sancti Petri fuisse ante ianuam ecclesie colligi potest ex loco supra relato ex uita Doni pape, ubi atrium dicitur  fuisse ante ecclesiam in quadriporticum. Quod etiam colligi potest ex Isidoro lib. Xu Originum, cap. 3, qui adnotat atrium hinc dictum quod addantur ei tres porticus exterius.

Exedra, si uocabuli originem attendimus, erat locus circum ecclesiam in quo sedere ac requiescere licebat. In templo Tyrio exedre erant constitute extra illam partem ecclesie in qua nos maius altare collocamus, in circuitu chori, sic ut coniungerentur deinde cum portis quibus in medium templum intrabatur. Existimo antem exedras constituisse partem murorum ecclesie, id est, factas in muro sedes in circuitu ecclesie, ut etiamnum uidemus in aliquibus ecclesiis. In muro dein illo prominenti cum nonnulli cupiissent sepeliri, cameras quasdam ac fornices  construebant in exedra. in quibus eorum corpora condebantur; atque istiusmodi camere plures etiamnum uidentur in circuitu ecclesie Tutelensis. Recte ergo adnotatum est a Bartholomeo Brixiensi 13, q. 2, cap. Precipiendum, exedras dici quasdam uoltas que exterius adherent parietibus ecclesie. Exedrarum usus desiit, cum, gliscente abusu, palam ac publice omnes in ecclesia sedere cepissent, etiam laici ac femine. Hinc tot diuerse interpretationes huius uocabuli, cum nichil certi statui posset de re que iam uetustate exoleuerat.

Itaque ut ad id redeamus unde digressi sumus, tria extra ecclesiam loca erant in quibus sepeliri poterant corpora mortuorum, atrium uidelicet, porticus  et exedra. Honorificentior autem sepulture locus per illas tempestates erat in atrio, ante portam ecclesie, id est in nobilissima atrii parte. Adnotat enim Gretserus in libro secundo de Funere Christiano, cap. 8, Constantinum Magnum sepeliri uoluisse in uestibulo 561 ecclesie CP. eodemque in loco deinceps sepultos esse plurimos imperatores ac pontifices. De Othone secundo imperatore testatur Leo Marsicanus in libro secundo Chronici Cassinensis, cap. 9, eum sepultum esse in atrio ecclesie beati Petri apostoli. Et libro Iu, cap. 8, agens de Elgaita Roberti ducis uxore, ait eam in ecclesie paradiso ante basilicam Petri apostoli tumulari uoluisse. Sic antiquitus sepulcra comitum Tolosanorum erant in atrio ecclesie sancti Saturnini, prope portam, ubi  hactenus uidentur, donec Urbani secundi auctoritate cemeterium eorum constitutum est in atrio basilice deaurate. Et, ut domesticis utamur exemplis, uestibulum ecclesie Tutelensis erat olim locus destinatus sepeliendis uicecomitum Turennensium corporibus, quorum erant ampla ac magnifica in ecclesiam illam merita ac beneficia; eorumque sepulcra etiamnum manent post tot secula. Alicubi tamen porticus erat honorificentissimus sepulture locus. Legimus enim apud Bedam in libro secundo Hist. eccles., cap. 3, Augustinum et ceteros Cantuarienses archiepiscopos in porticu Cantuariensis ecclesie sepultos fuisse donec necessarium fuit eos sepeliri intra ecclesiam, quia porticus illa plures capere non poterat.

Preter atrium illud quod erat ante principalem  portam ecclesie, in quo uiri principes sepeliebantur, aliud atrium erat in quo sepeliebantur omnis conditionis homines. Erat autem atrium illud proprie cemeterium. uetus charta Archambaldi uicecomitis Combornensis pro monasterio Tutelensi: »Hoc autem ipse Gaucelinus de Petrabuferia postea deuote adimpleuit ad ostium cimeterii sancti Martini, quod est ante portam ecclesie sancti Martyris Iuliani.«

CAP. 129.---Per suam incuriam. Statuta synodalia Simonis episcopi Sodorensis cap. 4: »Capellani caueant ne per negligentiam aliquis infans sine baptismo, quod absit, moriatur.«

CAP. 132.---Tabula consecrata. Hincmari Capitula, tit. 3, cap. 3: »Tabulam quisque presbyter, cui necessarium fuerit, de marmore uel nigra petra  aut litio honestissimo secundum suam possibilitatem honeste affectatam habeat, et nobis ad consecrandum afferat, quam secum, cum expedierit, deferat, in qua sacra mysteria 562 secundum ritum ecclesiasticum agere ualeat.« Litium porro, ut hoc quoque obiter dicamus, ea lapidis nigri species esse uidetur quo uulgo utimur ad cooperiendas domos, quem a uocabulo Gallico ardoise Nicotius uocauit ardosiam, Monetus lithostilben. Tabulam illam consecratam, qua uti debebant presbyteri cum sacra mysteria celebrabant extra ecclesiam, altare portatile uocauerunt sequentia secula. Exstat autem in Pontificali Romano ordo de consecratione tabule siue altaris portatilis.

 CAP. 142.---In hoste. In exercitu, ut statim dicet. Prohibet autem ne quis eorum qui militant, alios cogat ad bibendum, nimirum usque ad ebrietatem. Alioqui enim nulla lex uetat quin amici inuicem bibant, modo res hec stet intra terminos sobrietatis.

CAP. 169.---Disciplinam. Id est, priuatam flagellorum castigationem. Existimabat uir doctissimus Ioannes Morinus istud pene seu medicine penitentialis genus inauditum in Ecclesia fuisse ante annum nongentesimum quinquagesimum, exemplumque datum fuisse a Dominico Loricato, cuius uirtutem ac fortitudinem humana maiorem celebrat Petrus Damiani. Sed ego in Regula sancti Aureliani episcopi Arelatensis ita lego capite 41: »Pro qualibet  culpa si necesse fuerit flagelli accipere disciplinam, nunquam legitimus excedatur numerus, id est, triginta et nouem.« Et concilium Moguntiacum sub Carolo Magno habitum ita statuit in capite 45: »uolumus ut disciplinam condignam habeant qui hec discere negligunt, siue in ieiunio siue in alia castigatione emendentur.« Descriptum est autem caput istud in libro quinto Capitular., cap. 95.

CAP. 176.---Ad uenandum. uide Petrum Blesensem epist. 56 et 61, et notas nostras ad Agobardum.

CAP. 191.---A monasteriis. Itaque hec constitutio edita fuit aduersus monachos; qui cum de singularitate censerentur, missas solitarias celebrare presumebant.

 CAP. 192.---Sacerdotali catalogo. Id est, ex eis qui in clero cooptati sunt, eo nomine a plebe distincti.

CAP. 194.---Quotidie eucaristiam. Libellus supplex monachorum Fuldensium, Carolo Magno porrectus, cap. 4: »Quod 563 communicationem fracti panis ante cibum quotidie sumere non respuatur secundum exempla precedentium Patrum.«

CAP. 196.---Non ante discedat. uide homiliam octauam Cesarii Arelatensis.

CAP. 199.---Torunensi. Ne quis putet hic erratum esse a typographo, moneo sic scriptum esse in editione Helmestadiensi et in codice ms. Parisiensi quo nos usi sumus in hac editione.

Cum his uerbis. Supra cap. 70: Corpus et sanguis,  etc. Aeuo Roberti Francorum regis, ut in uita eius testatur Helgaldus, ita dicebant: Corpus Domini nostri Iesu Christi sit tibi salus anime et corporis. Ea formula non usurpatur his ultimis temporibus. Nobis enim, cum communicamus, hec tantum presbyter dicit: Corpus Domini nostri Iesu Christi custodiat animam tuam in uitam eternam. Amen.

CAP. 203.---Capitula habeat. Id est, si temporum nostrorum uerbis loqui uolumus, Summam casuum conscientie.

CAP. 208.---Pensum seruitutis sue. Officium suum, ut hodie loquimur. Exstat apud Steuartium elegans prefatio ueteris cuiusdam scriptoris in psalmos ad Bathuricum episcopum Ratisbonensem, qui sub Carolo  Magno uixit; in qua perstringit acerrime episcopos quosdam sui temporis, qui cetera dediti uoluptatibus suis per totum diem, officium suum recitabant partim cum ibant cubitum, partim cum se mane uestibus induebant. Lubet hic referre ipsa hominis uerba: »Alii uero qui, quod pudet dicere, etiam episcopi, tota die conuiuiis et poculis uacantes, et pene usque in noctis medium uel usque ad gallorum cantum aut eo amplius diuersis student potionibus sue satisfacere uoluntati, isti tales, magis studentes hominibus placere quam Deo, prius quam dormitum eant, nocturnas uigilias desidiose persoluentes, stratu mox decubant, donec iterum tempus manducandi et bibendi redeat. Surgentes uero, cum se uestibus induunt, diurna peragunt officia, putantes  sibi sufficere posse si saltem quoquo modo illa decantent.« Ne uero episcopi nostrates putent id sibi a me dictum esse, quasi illos traducere uoluerim, 564 iisdem apud ipsos uerbis utar quibus utitur idem auctor erga Bathuricum: »Non enim talia referendo, inquit, uos denotare uolo, sed ne his participemini admonere summa humilitatis subiectione presumo.«

CAP. 213.---Cum urso. Solebant enim in Kalendis Ianuariis transformare se homines in pecudes, aut in feras, aut in portenta, ut ex Maximi episcopi Taurinensis homilia de Kalendis Ianuarii iampridem collegerunt uiri docti. Assumebant itaque ceruorum ac uitulorum formas, tum etiam ursorum, ut mutorum animalium insanam petulantiam liberius ac  licentius imitari possent. Postea cum id uetitum fuisset tam ecclesiasticis quam ciuilibus legibus, hanc insaniam Christiani a Kalendis Ianuariis transtulerunt in dies illos qui antecedunt initium Quadragesime. uide synodum Antissiodorensem Aunacarii, epistolam Zacarie ad Bonifacium, que est 142 inter Bonifacianas, et edictum Carlomanni in initio libri quinti Capitularium.

Talamascas. Id est laruas, ut antea explicatum est. Hoc caput, in epitomen redactum, ex uetusto Rhemensi concilio refert uossius in libro secundo de uitiis sermonis: »Laruas demonum, quas uulgus talamascas uocat, sub anathemate prohibemus.« Hinc masque apud nos pro larua. Ex eodem fonte ortum est quod occulte litterarum note, quibus aliquid  aliis celatum uolumus quam ei ad quem scribimus, talamasce dicuntur in fragmento Odonis Ariberti de cede Bernardi comitis Barcinonensis, cuius partem edidimus in notis ad Agobardum: »Cetera que pandere periculosum est litteris talamascis inscribam.« In hoc porro loco, pro eo quod editio Helmestadiensis habet quas uulgo dalamaschas uocant, nos, secuti auctoritatem codicis Parisiensis et Hincmari, tum etiam ne turbaremus fontes ex quibus sua Burchardus accepit, edidimus, quas uulgo talamascas dicunt. Qui uero codicem Helmestadiensem antiquitus descripsit, uidetur ante oculos habuisse concilium Rhemense a uossio laudatum.

CAP. 216.---Presbyteri per Kal. Constitutio Riculfi  episcopi Suessionensis, cap. 20: »Rationi quoque proximum esse sanximus ut in unoquoque mense, statuta 565 die, id est in Kalendis uniuscuiusque mensis, per singulas decanias presbyteri simul conueniant; et conuenientes, non pastis uel potationibus uacent, sed de suo ministerio et religiosa conuersatione atque de his que in eorum parechiis accidunt sermonem habeant.«

Singulos biberes. Infra libro II, cap. 432: »Singuli singulos biberes accipiant.« Id est singulos uini scyphos, ut uossius interpretatur. Regula sancti Benedicti, cap. 35: »Septimanarii accipiant super statutam annonam singulos biberes.« Regula sancti Aureliani in epilogo. »Cibaria quotidie ad refectionem tria, ad prandium duo, ad cenam duo. Biberes  ad refectionem, id est, in estate merum, et tres caldellos.« Et infra. »Biberes binas ad prandium.« Ekkehardus in libro de Casibus monasterii sancti Galli, cap. 11: »Inuitat tandem abbas pariter ad nonales fratrum, quibus conscripti essent, biberes.« Ex his ergo patet male in editione Helmestadiensi scriptum esse singulos libere excipiat. Male item apud Burchardum singulos bibere faciant.

Ultra tertiam uicem. uide lib. u de Concordia sacerdotii et imperii, cap. 51, § 2.

CAP. 218.---Proprie ecclesie. Admonitio synodalis antiqua: Res et facultates quas post diem ordinationis uestre acquiritis, ad ecclesiam ad quam titulati estis pertinere sciatis. Paschalis II in epistola ad Norigaudum episcopum Augustodunensem: »Illud  autem apostolica auctoritate statuimus, ut nulli presbytero,« etc., ut infra in Appendice actorum ueterum, tit. 21.

CAP. 220.---Inquirendum. uide notas ad caput centesimum quartum.

CAP. 230.---Usuris. Concilium Suessionense habitum anno 1078, sub Manasse archiepiscopo Rhemensi: »Ut nullus clericus aut laicus Christianus usuras accipiat. Et si quis res alicuius in uadimonio suscepit, et iam inde capitale suum habet, res ipsas reddat, et non plus accipiat.«

CAP. 241.---Rewadiare. Ita prorsus codex ms. Reginonis. Pro quo editio Helmestadiensis habet, ut banni nostri rei per fideiussores, etc. Emendationem nostram confirmant etiam libri Capitularium et liber  legis Longobardorum. Rewadiant bannum, ut Sirmondus ait, qui ad banni mulctam iudicio damnati, pro ea dant 566 wadium. Charta Mathildis regine pro monasterio sancti Bertini in Sithiu: »Iudicauerunt etiam predicti arbitri quod si rusticus ostium suum contra ministerialem et scabinos abbatis clausisset, liceret scabinis et ministeriali ostium impellendo aperire, et uadium, etiam scriniis fractis, si extra seram non inuenissent, asportare.« Lindenbrogius et Spelmanus rewadiare explicant relaxare. uide uossium in libro quarto de uitiis sermonis.

Armiscaram. Editio Helmestadiensis, aruscaram, quod Hildebrandus interpretatur penam arbitrariam. Infra lib. II, cap. 423: »Nostram harmiscaram  durissimam sustinebunt.« Adnotat Sirmondus ad Capitula Caroli Calui harmiscaram grauiorem mulctam fuisse, que a principe pro arbitrio extra ordinem imponi soleret. uide uossium in libro secundo de uitiis sermonis, qui recte hic uitum Amerbachium reprehendit.

CAP. 242.---Si plures. Breuiarium est canonis 32 concilii Triburiensis, ut plerumque solet Regino ita referre canones illius synodi. Agitur autem illic de iure patronatus. Iubet ergo canon ut si plures unius ecclesie patroni fuerint, et conuenire inter illos non potuerit de presbytero qui illam regat et gubernet, episcopus ecclesiam claudat et sacrum in ea ministerium celebrari prohibeat donec patronis concordia redeat; quod antea constitutum fuerat in synodo  Cabilonensi secunda. Apud Burchardum tamen lib. II, cap. 43, et in prima collectione Decretalium cap. 1, de iure patron., hic canon, qui reperitur editus in concilio Cabilonensi, tribuitur concilio Mediomatricis. Burchardus autem et Bernardus Circa ex diuersis exemplaribus hunc canonem Metensem descripsisse uidentur, cum diuerse sint eorum lectiones in nonnullis locis eiusdem capitis. Itaque fieri potest ut editus quoque fuerit in Metensi quapiam synodo. Immutatum porro postea est hoc ius auctoritate Innocentii III Romani pontificis. Hic enim statuit ut si de iure patronatus controuersia emerserit inter laicos, et cui competit infra quatuor menses non fuerit definitum, ex tunc ecclesiam ipsam diecesanus episcopus non differat de persona idonea  ordinare. Exstat hec constitutio 567 apud Innocentium III, lib. I, epist. 521, et inde in cap. Cum propter. De iure patron.

CAP. 243.---Diuidi inter plures. uetus est hec regula, ut pluribus exemplis probari posset, eodem nimirum iure quo uetitum erat ne duo episcopi essent in una Ecclesia. uerum quoniam nonnulli interdum ab hac regula discedebant, admoneri illos subinde oportuit ne sanctissima instituta desererent. Recruduit tamen sepe id malum, adeo ut etiam aliquando ecclesia una duobus presbyteris eodem tempore committeretur cum consensu et auctoritate episcoporum. Exstant enim littere Rodhmundi Augustodunensis episcopi, date circa annum 940, quibus Capellam sancti Germani de Centissa committit duobus clericis,  »ut eam diebus quibus aduixerint teneant, regant, possideant.« Integrum diploma edetur infra in Appendice actorum ueterum.

CAP. 246.---Si autem. Burchardus lib. III, cap. 239, refert hunc canonem »ex concilio Rhemensi presente Ludouico imperatore, cap. 5,« cum sit concilii Meldensis. Ita uisum Burchardo omnia mutare.

Canes aut Genitiarias. Puto hic uocem genitiarias inuidiose positam esse, ut innuerent episcopi decimas quas laici percipiebant in prauos usus fuisse conuersas, nimirum ad canum et scortorum sumptus. Iuuat hanc coniecturam caput 132 istius libri, ubi sic legitur, »inter canum discursus et scortorum greges.«  Preterea inter uaria capita de quibus laici olim interrogabantur ab episcopo, istud quoque ponitur infra cap. 37: »Si aliquis in sua domo consentit cum propriis ancillis uel geneciariis suis adulterium perpetrare.« Denique auctor dialogi de Statu Ecclesie, qui a Cordesio editus est cum epistolis Hincmari, seculares homines redarguens qui redditus ecclesiasticos possidebant, his illos uerbis increpat: »uos cum uxoribus et ancillis uestris, et, quod peius est, nonnulli cum scortis decimas et oblationes fidelium manducabitis.« Alias enim genitiarie uocabulum honestum est, quod idem ualet ac ancilla. Infra lib. II, cap. 176, ex concilio Nannetensi: inter genitiarias suas residentes. Ludouicus rex Baioariorum in tomo secundo Metropolis Salisburgensis, pag.  12, »Mancipia 568 infra curtem inter pueros et feminas genecias numero uiginti duo.« Titulus 80 legis Alamannorum: De eo qui cum ancilla uestiaria et geneciaria concubuerit. Lex autem explicat quid sit ancilla geneciaria: »Et si cum puella de genecio priore concubuerit aliquis contra uoluntatem eius, cum uI sol. componat. Si quis cum aliqua de alio genecio contra uoluntatem eius concubuerit, cum III sol. componat.« Genitiarie ergo dicte ancille quia in genecio siue gyneceo posite erant, id est in ea parte domus ubi femine, ut Nannetensis concilii uerbis utamur, de lanificiis suis et operibus textilibus et muliebribus inter se tractabant. Geneciorum autem duo genera fuisse colligi potest ex loco iam laudato legis Alamannorum, superius et inferius, id est, ut  interpretatur Spelmannus, honestius et seruilius. Existimat enim uir doctissimus genecium fuisse locum pene mulierum destinatum, sicut olim in more fuit uiros dare in pistrinum pene causa. Sane in libro secundo legis Longobardor., tit. 37, cap. 7, legimus eam antiquitus penam sanctimonialibus corruptis irrogatam fuisse ut genecio traderentur, abrogatamque propterea eam legem ab imperatore Lothario, ne postea locum mechandi cum pluribus haberent, si in genecio constituerentur. Ee uero, quoniam stamina etiam pensaque, que muliebrium operum uocabulo continentur, ducebant, pensiles ancille uocantur in libro secundo legis Longobardor., tit. 9, cap. 2, ubi precipitur ministris reipublice ut mulierem liberam, que seruo sponte nupserit, in  curtem, id est palatium regis ducant et inter pensiles ancillas constituant. Hec erat igitur pena eius que se seruo coniunxerat. Superest ut inuestigemus quod discrimen esset inter duo genecia. Nam Spelmannus hanc partem reliquit intactam. In superiore igitur haud dubie genecio constitute erant ancille originales, id est que non peccauerant, sed ex seruis nate erant in domibus dominarum. Has itaque honestius tractabant. Que uero peccauerant, ee fortassis in ergastulis constitute, ne in conspectum quidem dominarum admittebantur; sed id quod uilius erat intra domum curabant, felices quod adhuc aut uiuere permittebantur, aut exsilium non tolerabant.

 569. AD. CAP. 254.---Presbyter unam. uide Notas ad epistolam 29 Lupi Ferrariensis.

AD CAP. 259.---Penitentem inuitet. uide homiliam primam Cesarii, Arelatensis.

AD CAP. 285.---Qualis tribulatio. Cum prodigium quoddam eueniebat, ieiuniis illud, precibus et missarum celebrationibus expiabant. Bonifacius martyr epist. 72, que tota est de hac materia: »Illas missas que pro tempestatibus fieri soleant celebrare uos, presbyteri, recordamini.« Exstat in libro Sacramentorum missa pro quacunque tribulatione. Nuper uero ego aliam reperi in ueteri codice ms., quam in Appendice actorum ueterum edere uisum est.

Edictum nostrum. Hinc colligi posse uidetur ieiunia et supplicationes que extra ordinem iniungebantur,  non absque auctoritate principis interdum consueuisse decerni. Frustra enim princeps tolleret necessitatem exspectandi edicti si ea nulla fuisset. Carolus Magnus in breui capitulorum quod a Sirmondo editum est in tomo secundo Conciliorum Gallie, pag. 262. »Primo commemorandum est quod anno preterito tria triduana ieiunia fecimus, Deum orando ut ille nobis dignaretur ostendere in quibus conuersatio nostra coram illo emendari debuisset: quod nunc facere desideramus.« Ludouicus Pius in tertio capitulari Aquisgranensi, cap. 3: »Recordari uos credimus qualiter hoc anno consilio sacerdotum et aliorum fidelium nostrorum generale ieiunium per totum regnum nostrorum celebrare iussimus.« Et infra: »uolumus ut generale triduanum ieiunium  secunda feria post octauas Pentecostes celebrandum indicetur et generaliter ab omnibus cum summa deuotione obseruetur.« uide concilium Parisiense uI, in epistola ad Ludouicum et Lotharium imperatores, et lib. uI Capitular., cap. 184.

CAP. 286.---Prestat. Commodat, mutuum dat. Gallice, qui prête. Ruricius Lemouicensis lib. I, epist. 7, ad Bassulum Cadurcorum, uti reor, episcopum: »Librum quem prestiteratis me remisisse significo.« Lib. II legis Wisigothor., tit. 5, cap. 2: »Si quis alicui iumentum aut caballum aut aliud animal prestiterit.« Titulo 54 legis Salice: »Si quis alteri de rebus suis aliquid prestiterit, et ei reddere noluerit.«

570 CAP. 289.---Absidam. Editio Helmestad.,  absidem. Utrumque dicitur, sed absida frequentius. uulgo autem absidam interpretantur sedem siue thronum episcopi in ecclesia. Equidem consentio thronum fuisse, uti nunc quoque est, in absida, id est, intra spatium are maiori propinquum, quod ut plurimum cancellis separatur a reliqua parte ecclesie. Sed cum apud Anastasium in uita Leonis III, reperiam illum fenestras de absida ex uitro diuersis coloribus conclusisse atque decorauisse, cogor absidem interpretari de spatio illo quod, ut dixi, propinquum est are maiori, et cancellis separatum est a reliqua ecclesia. uide Glossarium Francisci Pithei, et Rosweydi Onomasticon ad uitas Patrum.

CAP. 290.---Cilicium. Quod ecclesie uestimentum  uocat Ruricius lib. II, epist. 20. uide notas nostras ad homilias Cesarii Arelatensis.

CAP. 291.---Expellant. Ex ueteri Ecclesie more, que penitentes a conuentu et communione remouebat. Insignis est in eam rem homilia prima Cesarii Arelatensis. Sed hanc regulam postea in gratiam monasteriorum infregerunt Romani pontifices.

Ut peccemus instigat. Hanc formulam esse uetustam facile colligitur ex Ruricio Lemouicensi, apud quem ista leguntur lib. II, epist. 12: »At quo priores dicturi sumus iniquitates nostras coram Domino uel prolaturi nisi diabolo utique, qui delictorum et incentor est et delator? Ipse enim ut peccemus instigat. Ipse, cum peccauerimus, accusat. Et ideo in confessione criminum a nobis preueniatur in seculo, ut  contra nos non habeat quod proferat in futuro.«

Necasti partus.---Obscurus est hic locus. Parentibus enim imponit decem annorum penitentiam qui liberos suos uoluntarie occiderint, statim uero eos duodecim annos penitere iubet qui filium uel filiam occiderint. Ne quis uero putet mendum hic esse, constans est hec lectio in editione Helmestandiensi et in codice Parisiensi, tum etiam in ueteri libro penitentiali quem Morinus edidit ex antiquissimo codice Siculo. Lux autem huic difficultati afferri potest ex Burchardo, apud quem ista leguntur in libro XIX: »Fecisti quod quedam mulieres facere solent, que dum fornicantur, 571 et partus suos necare uolunt, agunt ut utero conceptos excutiant suis maleficiis et suis herbis, decem annos per legitimas ferias  penitere debes.« Et infra: »Interfecisti filium uel filiam uoluntarie post partum? Si fecisti, duodecim annos per legitimas ferias penitere debes.«

Ante conceptum. Id est, potionibus et herbis mortiferis effecisti ne conciperes, annum unum peniteas. At si posteaquam concepisti, cum grauida es, uterum tuum excussisti, tum tres annos penitere debes. Penitentiale Andegauense editum a Morino: »Mulier partum suum ante dies quadraginta sponte perdens, annum unum peniteat. Si uero post quadraginta dies, tres annos. Si uero postquam animatus fuerit, quasi homicida.« uide Burchardum lib. XIX.

uegula. uide Hugonem Menardum in Notis ad librum Sacramentorum, pag. 252.

 Clementie et miseric. Ita omnino codex ms. Parisiensis et Burchardus lib. XIX, cap. 7, tum etiam Halitgarius in libro sexto. Nam editio Helmestadiensis ita habet, clementiam et misericordiam tuam ut famulo, etc. Morinus autem, clementiam tuam et misericordiam tuam et maiestatem tuam ut famulo. Lectionem porro codicis Parisiensis confirmat etiam Liber Penitentialis Egberti Eboracensis archiepiscopi, apud Morinum in Appendice, pag. 19, et codex Dionysianus ibidem editus pag. 70. Fuere antiquitus uaria absolutionum genera, de quibus fuse et erudite tractat idem Morinus. Nunc uero hic in Appendice actorum ueterum edere uisum est ueteres formulas absolutionis que in usu erant euo Gregorii XI et  Bonifacii IX, a me nuper inuentas in ueteri codice ms. bibliothece Regie.

CAP. 316.---Quicunque. Id est, quicunque ex his qui penitentiam acceperunt, ac uestes penitentium assumpserunt. Alioqui enim ridicula esset illa constitutio.

CAP. 327.---Spectacula. Laruatos homines, des mascarades. Hec enim sunt spectacula ultimorum temporum. uide supra ubi de talamascis dictum est.

CAP. 328.---Synodus Helibern. In duobus uetustissimis codicibus manuscriptis, uno Regio, et altero nostro, legitur: Synodus Ebernensia dicitur. In tribus quadragesimis, etc. uetus collectio canonum Hibernicorum, 572 edita in tomo IX Spicilegii  Dacheriani ex uetustissimo codice ms. monasterii Corbeiensis, lib. XLIu, synodus Hibernensis. In tribus, etc. uiderat autem illustrissimus archiepiscopus Parisiensis Petrus de Marca uetustum codicem ms., in quo caput istud descriptum esse dicebatur ex concilio Hibernico. Errant itaque qui constitutionem illam tribuunt concilio Eliberitano. Illud admonendum, aliquos preterea canones Eliberitano concilio tributos a Burchardo et Iuone, reperiri in collectione monasterii Corbeiensis. Unde trahi potest argumentum quoad alios qui non inueniuntur inter canones uulgatos synodi Eliberitane. Fuse porro alibi disputabimus de toto illo negotio de quo agitur in isto capite.

CAP. 332.---Eulogias. Id est, panem benedictum,  ut hodie loquimur.

CAP. 333.---Exstat apud Burchardum lib. uI, cap. 33.

CAP. 335.---Cottam. Editio Helmestad., collum. Sed codex Parisiensis diserte scriptum habet cottam. Burchardus et Iuo parte uI, cap. 283, cotto siue cappa. Concilium Metense, habitum anno 888, c. 6: »Ut nemo clericorum arma portet, uel indumenta laicalia induat, id est, cottos uel mantellos sine cappa non portet, et laici cappas non portent.« Cunradus episcopus in Chronico rerum Maguntiacarum, apud Reuberum, pag. 453: »Arnoldus autem primordia sui consecrans presulatus, purpuram optimam de almaria tollens, sibi fecit uestes, tunicam, sorcotium, et mantellum, ut in imperatoris curia gloriosior appareret.«  Cotta ergo siue cottus erat uestis oblonga, sed que caputio, ut hodie loquimur, carebat. Hec erat uestis laicorum, qua prohibetur clericis ne utantur. Spelmannus tamen et uossius uolunt cotte uocabulo significari latibulum, speluncam, casam, tugurium, gurgustium, imo etiam cellas et dormitorium monachorum. Frustra sane est uossius, qui cottum apud Petrum Damiani lib. II, epist. 15; interpretatur de uili cubili aut lectulo, cum hic agatur de ueste monachali, sub qua monachus ille quotidie in lecto completorium insusurrabat. Nam monachis exuere uestem non licebat cum irent cubitum. Regula sancti Benedicti, cap. 22: »uestiti dormiant et cincti cingulis aut funibus.« Regula Magistri  573 cap. 11: »Cum dormiunt, uestiti dormiant et cincti.«

CAP. 336.---Ex concilio Adrisphach. Locum fuisse in Baioaria indicat titulus istius capitis. Sed in qua parte Baioarie situs fuerit, aut quo tempore celebratum sit illud concilium, non explicat. Forsitan intelligi debet de concilio quod iuxta ripam Danubii celebrare se uelle scripsit ad Gregorium III Bonifacius Moguntinus, ut legitur in epistola quinta eiusdem Gregorii, que est 130 inter Bonifacianas. Nam illic agitur de gente Baioariorum, unde ad Gregorium scripserat Bonifacius. Baioariam porro Bonifacio commissam a Gregorio esse, et a Zacaria confirmatam, docet epistola eiusdem Zacarie ad ipsum data, que est 143 inter Bonifacianas, et scribit  etiam Wilibaldus in capite nono de uita eius. A Bonifacio igitur fortean celebratum est concilium in ripa Danubii apud Adrisphach. Hec est mea coniectura, que tamen non est admodum certa. Infra capite 378 huius libri exstat aliud decretum eiusdem synodi. Et fortassis ad eam quoque pertinent cap. 380 et 382, usitato Reginonis more ut cum ex superiore concilio nonnulla per saltum petit, in titulo ponat Unde supra. Quod interdum errandi occasio Burchardo fuit.

CAP. 342.---De ministeriis. Id est, de bonis et ebus ecclesie, ut sensus postulat et docet preterea itulus capitis. Infra cap. 275: »Si aliquis de ministerio ecclesie quolibet modo aliquid furatus fuerit, septem annos peniteat.« Sic in ueteri concordia  nonachorum Tutelensium cum Aureliacensibus nomine presbyteralis ministerii intelliguntur bona et res ecclesie: »Presbyterale ministerium ecclesie sancti Amancii de Faurcio, et tres mansos in eadem curte.« uide que de fisco presbyterali supra diximus in notis ad caput 24.

CAP. 347.---Ignorante concilio. Id est clero, infra cap. 349. Concilium enim interdum dicebant cum clerum intelligerent. Infra capite 357, coram concilio Ecclesie. Imperator Constantinus: »Habeat unusquisque licentiam sanctissimo catholice uenerabilique concilio decedens, bonorum quod optauit relinquere.« Non licebat ergo episcopis distrahere bona ecclesiarum absque consilio et assensu fratrum, nisi forte terrulas aut uineas exiguas aut ecclesie minus  utiles aut longe positas, 574 ut placuit Agathensi concilio.

CAP. 349.---In suo clero. Legendum haud dubie inscio clero. uerum quia et Martinus Bracarensis, ex quo caput istud sumptum est, tum Burchardus in duobus locis, et Iuo Carnotensis parte III, c. 172 hanc lectionem retinuerunt, nos quoque retinendam propterea esse putauimus, presertim cum et editio Helmestadiensis et codex Parisiensis illam diserte exhibeant.

CAP. 362.---Precarie. »Qui rem Ecclesie,« uerba sunt Sirmondi, »ad usumfructum sub annuo censu impetrabant, iis per precariam et prestariam dari solebat. Prestariam dabat ecclesie rector, qui  rem in prestitum concedebat, et quibus legibus eam concederet exponebat; precariam petitor, qui rem precario accipiebat, qua censum et alias conditiones impositas expleturum se profitebatur.« uerum id quidem. Sed tamen eque certum est precarie et prestarie uocabula confundi olim solita, quia res que precario tenebatur, prestata uel prestita dicebatur, id est ad certum tempus tradita, prêtée. Lib. I Antiquitat. Fuldensium apud Pistorium, pag. 459, lustrat quidam tria mancipia donans monasterio Fuldensi, abbati Ratgario significat se mancipia illa donare ea conditione »ut et ego illis, usque dum huius uite curricula patior, ad sustentationem per uestram precariam.« Innumera ferme sunt istiusmodi exempla in his libris Antiquitatum Fuldensium  et alibi. Charta Salomonis abbatis sancti Galli, apud Goldastum in tomo secundo Rerum Alamannicarum, pag. 69: »Complacuit nobis ut res quas nobis tradidit Ingelboldus per hanc precariam ei prestaremus.« Supra, pag. 65, »prestaria in quinquennio renouata,« iuxta legem de precariis renouandis quam Regino refert infra cap. 365 huius libri. Precarias ergo dabant et hi qui rem prestabant. Porro pro his uerbis dicebant etiam precationem, petitionem, prestationem, beneficium, ut patet ex laudatis Antiquitatum Fuldensium libris.

CAP. 363.---Usufructuario. Id est, per precariam. Nam qui olim per precariam possidere dicebantur, sequenti tempore res ecclesiarum tenere dicebantur usufructuario, ut patet ex iisdem libris Antiquitatum  Fuldensium. Idem enim ualet tenere precario et usufructuario.

575 Caput istud non est diuisum in editione Helmestadiensi, neque in capitulis Caroli Calui, unde sumptum est. Diuisum itaque illud exhibet codex Parisiensis ita ut a nobis editum est. Primum uetusti codicis auctoritas effecit ut ab editione Helmestadiensi recederemus in hoc loco. Deinde ita nobis faciendum fuit ut originem istius diuisionis ostenderemus, cum caput istud eodem modo apud Burchardum et Iuonem diuisum reperiatur quo in codice Parisiensi. Sed Burchardus, cum apud se statuisset ne uteretur auctoritate Capitularium regum Francorum, duas istius capitis partes tribuere maluit concilio Matiscensi et concilio apud Carisiacum. Quod  fraudi fuit Iuoni, qui parte III, cap. 233 et 234, describens Burchardum, constitutiones illas accepisse se docet ex Matiscensi concilio et ex concilio apud Carisiacum. Arte igitur et industria Burchardi effectum est ut pleraque capitula putarentur edita in synodis quibusdam, que tamen a regum nostrorum auctoritate profecta erant.

---Nisi ad libertatem. Fortassis istud decretum est aduersus barbaram et stultam quorumdam consuetudinem, qui mancipia et seruos ecclesiarum commutabant cum mutis animalibus, puta cum equis, ut testatur Lullus archiepiscopus Moguntinus in epistola centesima inter Bonifacianas.

CAP. 376.---Nullus episcopor. Prohibet hic canon  ne die Dominico quisquam ex iis qui in clero constituti sunt iudicet aliquam causam. Quod ideo statutum esse apparet, ne quis auocatus ab oratione Ecclesiam Dei negligeret. Nouerat hanc regulam Agano Augustodunensis episcopus. Et tamen ipsa sacratissima Pentecostes die negotium quoddam suscepit iudicandum. Sed sciendum est illud fuisse tanti momenti ut Ecclesiam turbaret. Prefatus itaque in tanta die non secularibus sed diuinis officiis uacandum fuisse, negotium illud ait se suscepisse iudicandum, propter grauitatem eius, diuinum, inquit, etiam formidantes iudicium, si nostra non mitigarentur auctoritate. Integrum Aganonis diploma, cum multa contineat notatu digna, edemus in Appendice actorum ueterum.

 CAP. 378.---Ante missam. Hodie aliud obtinet. Nam si ea temporum necessitas incidat ut oporteat agricolis 576 aut aliis operariis permittere ut laboribus suis incumbant in diebus Dominicis aut festiuis, id iam non licet ante missam, sed postquam ea celebrata est.

CAP. 382.---Banniatur. Eiiciatur, expellatur.

CAP. 394.---Quicunque libert. Ex isto canone, qui reuera est concilii Toletani quarti, orti sunt quamplures spurii canones Toletanis conciliis perperam tributi, cum in illis non exstent neque exstare possint. Istum Regino laudauerat ex concilio Toletano. Tum caput 396  retulit Ex eodem, cap. 82, id est, ex eodem libro Capitularium.  Burchardus, seu ista non animaduertens, an quia destinauerat Capitularium librorum mentionem nullam facere, caput 396 laudauit ex concilio Toletano, cap. 82. Tum eidem concilio tribuit etiam capita 397, 98, 99, 402, cum duobus sequentibus, quia in codice Reginonis adnotatum non erat unde illa sumpta essent. Ex quo Burchardus colligebat sumpta omnia esse ex concilio Toletano. Burchardum secuti sunt Iuo et Gratianus. Sed Loaysa noluit pro canonibus Toletanis agnoscere capita illa, quamuis ea retulerit in fine concilii primi Toletani, satis innuens his uerbis non putare se condita fuisse in conciliis Toletanis: »Fragmenta sub titulo conciliorum Toletanorum uel corrupte uel falso citata, cum in his conciliis non inueniantur.«

 CAP. 399.---De familia Ecclesie. Id est, ex mancipiis et seruis ecclesie. uide lib. Iu legis Wisigothor. tit. 5, cap. 7.

CAP. 402.---Qui debitum. Formula ista exstat etiam apud Marculfum lib. II, cap. 32, sed paulo diuersa. Item in chartulario monasterii Usercensis apud Lemouices.

CAP. 403.---Lege mundana. Lib. II, cap. 112, secundum legem mundanam finiatur; et cap. 238, secundum mundanam legem mortem suscipias. Mundana lex distinguitur illic ab ecclesiastica, id est ciuilis a canonica. Sed tum ita loqui malebant. In prefatione Capitularium leges diuiduntur in mundanas et ecclesiasticas. Priores duo libri pertinent ad legem  ecclesiasticam, duo sequentes ad legem mundanam. Prior 577 respicit episcopos et sequentium ordinum clericos ac monachos, secunda laicos.

CAP. 404.---In pacto Francor. Caput istud integrum retulit Burchardus in suo Decreto, ex concilio Toletano, ut assolet, sed pactum non descripsit. Itaque obscurus erit hic locus legenti Burchardum, nisi subsidium petat a Reginone, qui pactum statim posuit in hoc loco. Intelligit autem pactum a Francis initum cum Ripuariis. Hoc solemni uocabulo tum utebantur ut fedus significarent uel conuentiones pacis, quod nos hodie diceremus traité de paix ou d'alliance. Synodus Dingoluingensis, cap. 7: »De eo ut nullus hereditate sua priuetur nisi per tres causas que in pacto scribentur.« Eginhardus ad annum  812 loquens de legatis Michelis imperatoris CP. ad Carolum Magnum missis: »Aquisgrani ubi ad imperatorem uenerunt, scriptum pacti ab eo in epistola suscipientes, inde reuersi Romam, in basilica sancti Petri eumdem pacti seu federis libellum a Leone papa denuo susceperunt.«

CAP. 443.---Qui episcopus. Caput istud aliqua cura nostra indiget. Sumptum est enim ex statutis Ecclesie antiquis, que unicuique episcopo olim legebantur in consecratione sua. Statuta antiqua Orientalium uocat Atto uercellensis in epistola octaua, ubi docet ea dinumerata fuisse in centum capitula, initium autem eorum fuisse Qui episcopus, etc. uiderat duo istorum statutorum exemplaria Seuerinus Binius, unum monasterii Gemblacensis, alterum  sancti Bauonis in Gandauo. Quo magis mirum est edita ab illo non fuisse. Nam licet descripta ut plurimum sint in concilio Carthaginensi quarto, tamen illic non exstant eo ordine quo leguntur in libris antiquis. Regino, quia ista accipiebat ex concilio illo Carthaginensi, non citauit statuta Ecclesie antiqua. Nos, cum res magni momenti sit, et statuta illa perdiu uiguerint in Ecclesia, illa quandoque edemus ex uetustissimo codice ms.



NOTAE AD CAPITULA LIBRI II.

CAP. 1.---Ex concilio Rothomag. Concilii cuiuspiam Rothomagensis canones frequenter laudat 578 Regino, qui tamen non reperiuntur in collectionibus conciliorum. Nam preter istum canonem  Regino ex eodem concilio refert capita 68, 69, 167, 390, 406, 415 et 416 istius secundi libri. Antiquum autem esse oportuit concilium illud, cum habitum sit ante Reginonem. Fortassis etiam antiquius est anno 858, cum Herardus Turonensis utatur quibusdam uerbis que exstant in isto capite, ut statim dicetur. Sed alibi commodior erit de his agendi locus.

Synodum. Id est, conuentum in Ecclesia habendum cum episcopus ad illam accedet uisitaturus. Duplex ergo synodus, uti supra diximus. Una, quam episcopus in ciuitate agebat, ad quam uenire tenebantur presbyteri ex rusticanis pareciis, pro inquisitione ministerii sui. Alia, quam episcopus uel eius ministri tenebant in unaquaque ecclesia, cum uisitationis  munus obibant, in qua presbyteri reddebant rationem ministerii sui, et in qua iudicabantur cause synodales uniuscuiusque parecie. Infra cap. 234: »De hoc quod mihi reputatum est in hac synodo,« etc. Et cap. 238: »De hoc quod tu accusata es in presentia istius episcopi in hac synodo,« etc. De hac ultima synodo intelligendum puto canonem Triburiensem a Reginone infra relatum cap. 296. Quin et Richardus Bituricensis archiepiscopus, qui regnante Philippo primo Francorum rege uixit, conuentum pro dedicatione cuiusdam ecclesie factum uocat concilium, quia haud dubie tunc illic fecit quod tum facere solebant episcopi cum dieceses suas circuibant.

Inpreterm. occurr. Capitula Herardi archiepiscopi  Turonensis, cap. 133: »ut uocati ad synodum inpretermisso occurrant. Sin alias, condemnentur.«

Nequaq. in facil. Iuxta regulam sancti Gregorii, qui sic scribit ad Maximianum episcopum Syracusanum lib. II, indict. 10, epist. 4: »Si qua fortassis difficilia existunt, que fraternitatis tue iudicio nequaquam dirimi possint, hec solummodo nostrum iudicium flagitent; ut subleuati de minimis, in causis maioribus efficacius occupemur.«

CAP. 2.---Episcopus in synodo. Burchardus ista et que deinceps sequuntur usque ad caput sextum tribuit 579 Eutychiano pape, cui etiam tribuuntur in ueteri codice ms. monasterii Riuipullensis. uerum hinc manifestum est illa descripta esse in ueteri codice ex Decreto Burchardi quod numeri illic ascripti  sunt quales exstant apud Burchardum. In titulo enim ista leguntur: Decretalis institutio Euticiani pape, quid episcopi in synodo debeant inquirere. Capitul. XCI. Tum: Iusiurandum synodale XCII. Postea: Iuramentum ceterorum XCIII. Et sic de ceteris. Igitur ante Burchardum ista non dicebantur esse Eutychiani pape; ut re uera illius esse non possunt, cum multa illic habeantur que Caroli Magni euum aperte redolent, Entychianus autem Rome sederit sub finem tertii seculi. Adeo autem nota non erant euo Caroli Magni, saltem sub nomine Eutychiani aut alicuius alius Romani pontificis, ut neque exstent in collectione epistolarum pontificiarum ex quibus Galliam Germaniamque repleuit Riculfus archiepiscopus Moguntinus,  neque ex Eutychiano laudentur a Reginone. Quo factum pariter est ut qui collectiones conciliorum procurarunt, cum sine delectu cuncta ederent quibus ueneranda priscorum pontificum Romanorum nomina prefiguntur, ista tamen Eutychiani decreta omiserint. Mea opinio est, illa non esse ex concilio quopiam, neque ex decretis alicuius Romani pontificis, sed formulam fuisse secundum quam episcopi interrogare debebant laicos in unaquaque parecia, eam porro formulam eodem tempore inuentam fuisse quo inquisitio de uita clericorum que premissa est initio libri primi.

CAP. 3.---Synodalem causam. Id est que ad episcopi cognitionem pertineat, que iudicari debeat in audientia episcopali, nimirum ad dandam penitentiam,  ut patet ex capp. 238, 278, 318 et 426 istius secundi libri. uetus charta nondum edita de pace Morinensis ecclesie tempore Callisti secundi confecta: »Quod si episcopus uel legatus ipsius in loco ubi de synodalibus causis placitari solet iniuriatus uel inquietatus fuerit, et pacifice synodalia determinare nequiuerit, canonico iudicio definitum est ut uniuersaliter deinceps ad matricem conueniant ecclesiam, illic de omnibus iustitiam negotiis facturi de quibus admonitii fuerint per episcopi legationem.«

CAP. 5, § 1.---580 Faidam. Id est apertam et capitalem inimicitiam, ob cesum aliquem de propinquis susceptam, ut recte explicatum a Sirmondo est, et patet etiam ex isto Reginonis loco,  itemque ex capite 221. Interdum tamen faida significat simpliciter inimicitiam quamuis de cede non agatur, ut in libro secundo legis Longobardorum, tit. 13, cap. 2. De faidis cercendis constitutio exstat infra cap. 81. A faida deductum est faidosus, id est is qui faidam patitur, cuius uita in tuto non est propter inimicitias capitales. Ex eodem fonte fluxit uocabulum faiditus, quod significat proprie rebellem ac proditorem, ob eam causam proscriptum et exsulem, ut adnotatum est a nobis in notis ad Concilia Gallie Narbonensis. Fallitur enim uossius cum ex praua lectione que exstat apud Petrum monachum uallium Cernaii in capite 85 Historie Albigensium, ubi post ruptarios nominantur faydici tum etiam deceptus nota marginali, ubi  scriptum est forte fatidici, putauit hic agi de his qui fata aliis predicturos se promittunt, cum tamen de faiditis agatur, id est proditoribus proscriptis seu bannitis. Hinc faidimentum pro proditione.

§ 6. Quod morth dicunt. Lib. I legis Longobard., tit. 9, cap. 15, et tit. 36, cap. 1: »Si seruus regis morth fecerit, ita decernimus, ut componat ipsam personam sicut appretiata fuerit, et seruus ipse super fossam ipsius mortui appendatur, ut in eo uindicta detur, et sit causa finita.«

§ 53. Ordiendis telis. Editio Helmestad., ordinandis. Codex mss., ordiendis. Isaie cap. XXu, Telam quam orditus est.

§ 55. Nisi in ecclesia. Igitur per illas tempestates corpora mortuorum deferebantur ad ecclesiam, ibique  custodiebantur in uigiliis nocturnis. Istud deinde mutatum est. Sed quo tempore acciderit ista immutatio non adeo facile discerni potest. uir clarissimus Laurentius Bochellus in libro tertio Decretorum Ecclesie Gallicane, tit. 18, cap. 11, refert decretum quoddam ex synodalibus Ecclesie Rhemensis, in quibus cauetur ut corpora mortuorum »non uigilentur in ecclesia de nocte propter maleficia que ex hoc accidere possent et sepe acciderunt temporibus retroactis.« Tum in capite 30 eiusdem tituli describit 581 aliud decretum ex synodalibus Ecclesie Trecensis, in quo ita scriptum est: »Inhibeant curati suis parochianis ne uigilent in ecclesia de nocte quando corpora aliquorum defunctorum  ibidem deportantur uel alibi, propter maleficia que ibidem fiunt et temporibus retroactis contigerunt.« Sed uir clarissimus non adnotauit tempus quo statuta illa condita fuerunt. Iam antea concilium Eliberitanum statuerat in canone 35: »Ne femine in cemeterio peruigilent, eo quod sepe sub obtentu orationis scelera latenter committant.«

CAP. 6.---Burchardus ista descripsit in initio libri sexti, ex concilio Triburiensi. Et tamen uerbis Reginonis utitur, que elegantiora sunt uulgatis editionibus synodi Triburiensis. Tum tribuit illa primitus Melchiadi pape, cui a nullo alio tributa sunt. Sed cum uideret Reginonem ea repetere ex sanctionibus canonicis et ex iudicio episcoporum, iudicium episcoporum canonibus concilii Triburiensis, sanctiones  canonicas putauit tribuendas esse Romano cuipiam pontifici. Tum uero opportune illi haud dubie occurrit nomen Melchiadis. Hoc erat hominis ingenium.

CAP. 9.---Missam S. Ioan. Id est, festum.

CAP. 41.---Caput istud non exstat in uetustissimo libro Capitularium bibliothece Regie ex quo prima Parisiensis editio Capitularium prodiit, neque in Colbertino, non demum in Riuipullensi. Quia tamen ex ueteri libro editum est, cum illi preterea fidem faciat ista collectio Reginonis itemque uetus collectio canonum ms. in bibliotheca Regia, dubium non est quin fuerit olim in libris Capitularium. Sed utrum fuerit descriptum in libro quarto, ut habent uulgate Capitularium editiones, uel in secundo, ut Regino  citat, uel demum in quinto, ut in ueteri collectione quam mox laudauimus, difficile dictu est. In collectione autem illa sic legitur: Capitularium lib. u, cap. 90. Presbyteri interfecti episcopo ad cuius parechiam pertinent soluantur. Unde colligere possumus librariorum quandoque industria effectum esse ut permulta omitterentur in exemplaribus nouis que faciebant Capitularium, que tamen exstabant in illis antiquioribus. Burchardus, ut assolet, caput istud non laudat ex libris Capitularium, sed ex concilio Triburiensi, cap. 5. In capite sane quarto illius 582 concilii statuitur de compositione presbyteri occisi. Attamen omnia diuersa sunt a sensu istius capitis. Hinc ergo deceptus est Burchardus quod putaret capita que sequuntur post caput 37 istius libri, quod  expressum est ex canonibus concilii Triburiensis, ad idem concilium pertinere donec ueniretur ad constitutionem concilii Wormatiensis. Hic est fons et origo, quod sepe dicendum est, multorum errorum apud Burchardum. Sed tamen idem in hoc loco uidetur non egisse bona fide. Nam que illic dicuntur de Capitulari Caroli Magni, ea omisit, ne quis putare posset accepisse se istud caput ex libris Capitularium. Itaque qui clausulam illam suis editionibus adiectam non habent Iuo et Gratianus, ii decepti a Burchardo sunt.

CAP. 43.---Cum duodecim. Apud Burchardum et Gratianum legitur cum LXXII iuret. In concilio autem Moguntino, unde sumptum est hoc caput, legitur  cum XII iuret. Quo etiam modo habetur apud Reginonem tam in editione Helmestadiensi quam in codice Parisiensi. Absurdum preterea est quemquam cogi ad inueniendum tot coniuratores. Denique duodecim tantum uulgo tum adhiberi solitos patet ex libro secundo Capitular., cap. 23; lib. Iu, cap. 13 et 26; lib. u, cap. 201; tum etiam ex libro primo legis Longobardor., tit 13, cap. 3; tit. 16, cap. 2; tit. 25, cap. 73; et lib. II, tit. 1, cap. 2; tit. 14, cap. 1, et tit. 55, cap. 2, 3, 5 et 33; ex titulo denique 53 legis Alamannorum, et ex titulo 8 et 52 legis Burgundionum. Attamen septuaginta duos sacramentales adhibitos fuisse in causa Ote regine docet auctor Annalium Fuldensium ad annum 898, si uera est lectio.

 Uxorem amittat. Apud Burchardum et Gratianum, tum etiam in libro quinto Decretalium, legitur, et absque spe coniugii maneat, magno inter hec discrimine, ut nemo non uidet. Sane caput 24 concilii Moguntini, unde, uti diximus, sumptum est hoc caput, habet et uxorem amittat.

CAP. 61.---Reginbaldum chorepisc. Leuabat hic Otgarium Moguntinum archiepiscopum fasce episcopali, ut patet ex Rudolfo in uita Rabani et ex ueteri inscriptione quam Browerus edidit in libro secundo Antiquitatum Fuldensium, cap. 15, que sic habet: 583 »Anno Domini 808 , Indictione 15, dedicatum est hoc oratorium iussu Otgarii archiepiscopi a Reginbaldo chorepiscopo uI Kalend. Octobris.« Epistola porro Rabani ad eum scripta, quam  hic citat Regino, nondum edita est integra. Fragmenta autem alia ab isto refert Regino infra cap. 202 et 344. Reginbaldi epitaphium exstat inter pocmata Rabani. Eo itaque mortuo, Thiotmarus fuit chorepiscopus Moguntinus, ut Rabanus testatur in epistola ad eum scripta, que exstat in initio libri de sacris Ordinibus. Hec sunt eius uerba: »Et quia mei cooperatorem in sacro ministerio te elegi, hortor ut quod pro infirmitate corporis coram multis exponere non possum, tu, qui iunior etate et ualidior es corpore, illis qui ad sacerdotium ordinati sunt et ministerium sacerdotale agere debent notum facias.« Itaque codex uetus bibliothece Regie ex quo nos nuper edidimus librum Rabani de chorepiscopis, fuit eiusdem Thiotmari, cum in fronte libri ista antiquitus  scripta sint: Thiotmar corepiscopus adquisiuit. De quo libro, quoniam occasio tulit, admonendum est mentionem factam esse a Rudolfo presbytero in uita Rabani: »Sunt quoque alia opuscula eius, inquit, que ad interrogata diuersorum ei respondere necessarium fuit; quorum unum est de chorepiscoporum ordinatione; super quo ad Drugonem archiepiscopum scripsit librum unum.« Sed ut ad Thiotmarum redeamus, fuerat ille antea monachus Fuldensis sub Rabano, ut docet idem Rudolfus his uerbis: »Quidam presbyter ex monachis nostris, nomine Theotmar, pro causis quibusdam ab abbate ad Otgarium archiepiscopum missus.«

CAP. 69.---Ante ianuam. Iubet hic canon ut pueri  quorum matres agnosci nolunt, non occidantur, sed ante ianuam ecclesie proiiciantur, ut dein ab aliquo fideli suscipiantur nutriendi. uide lib. uI Capitular., cap. 142, et Burchardum lib. III, cap. 201 et 202.

CAP. 75.---Caput istud non exstat in libro tertio Capitularium, ut hodie editus est, sed in primo. Et tamen habetur in fine libri tertii in ueteri codice ms. ex quo prodiit Parisiensis prima editio Capitularium, item in codice Riuipullensi, tum etiam in Colbertino. In nullo autem ueterum codicum quos uidi exstat in libro primo. 584 Et, quod mirum est, non exstat in codice quo usi sunt qui primam editionem Parisiensem adornarunt. Simile accidit capiti de equalibus mensuris et ponderibus, ut adnotabimus infra ad caput 427 istius libri.

 CAP. 77.---Campum appellant. Sic emendatum est ex codice ms. Parisiensi. Nam editio Helmestadiensis habebat, quod capitulum appellant. Diploma Roberti regis a Francisco Pitheo laudatum: »Legem duelli, quod uulgo dicitur campus.« Synodus Dingoluingensis, cap. 24: »Qui supra predicte pugne, quod Camfwic dicimus, peracto iudicio, se simili uindicta erigere contra querentem presumpserit, sacramentum quod ahteid dicitur iuret et in ecclesia cum tribus supra nominatis sacramentalibus.« Hinc camphio in lege Longobardor. lib. II, tit. 55, cap. 11 et 24. Et campio ibidem lib. I, tit. 3, 4, cap. 6. uide Glossarium Lindenbrogii.

CAP. 80.---Cotiones. Hincmarus epist. 5, ad Carolum Caluum: Etiam ipsi cocciones rapinas faciunt.  uide Glossarium Pithei.

CAP. 81.---Cercendis. Ita uetus codex, cui consentiunt libri Capitularium. In editione Helmestadiensi legitur: De faidis coheredum.

CAP. 100.---Non homo. Eodem argumentandi genere usus est Innocentius III ut ostenderet translationes, depositiones ac cessiones episcoporum iure diuino pertinere ad summum pontificem. Ait enim Deum suo tantum iudicio reseruasse dissolutionem carnalis coniugii, uinculum autem spirituale fortius esse quam carnale, et ideo ista attingere nullum posse preter pontificem Romanum. »Non enim, inquit, humana, sed etiam diuina potestate coniugium spirituale dissoluitur cum per translationem uel depositionem aut etiam cessionem auctoritate Romani  pontificis, quem constat esse uicarium Iesu Christi, episcopus ab Ecclesia remouetur.« Exstat hec constitutio lib. I epistolarum Innocentii III, epist. 532, et inde in cap. Inter corporalia, De translatione episcopi. uide lib. I de Concordia sacerdotii et imperii, cap. 26, § 8.

CAP. 114. Cum nos ex utraque. Hic adnotandum est Nicolaum papam non traxisse ad se cognitionem diuortii Lotharii et Thetberge ex priuilegio tantum 585 sue sedis, sed quia iudex electus erat ab utraque parte. Que obseruatio magni momenti est ad retundendam Innocentii III argumentationem, qui ad Philippum Augustum scribens de diuortio eius cum Ingelburge, exemplum Lotharii referens, que  aduersus illum a Nicolao facta sunt, ea ab ipso facta esse scribit ui officii ac potestatis sue. »Putasne, inquit, magnifice rex, quod etsi prefatus predecessor noster prestantior nobis fuerit merito et sapientia, nos eo simus officio et potestate minores?« Data Laterani, u Idus Decembris, anno 1208.

CAP. 126.---Sine licentia. uide notas ad apologeticum Agobardi, cap. 9.

CAP. 130.---Apud Paulum, lib. II. Sentent., tit. 19, caput istud sic expressum est: »Neque furiosus neque furiosa matrimonium contrahere possunt; sed contractum matrimonium furore non tollitur.« Cui sententie hanc interpretationem subiunxit Anianus: »Si qui matrimonium sani contraxerint, et uni ex duobus amentia aut furor accesserit, ob hanc infirmitatem  coniugia talium solui non possunt.« Hec tantum apud Paulum et interpretem. Que sequuntur ergo apud Reginonem et Burchardum sumpta fortassis sunt ex epistola Nicolai primi ad Carolum archiepiscopum Moguntinum, cuius fragmenta referunt Luitprandus seu quis alius in uita Nicolai I; Burchardus in excerptis editis a Steuartio, pag. 687, et Gratianus dist. 50, cap. 33 et 32, q. 7, cap. 25. Quod ultimum caput, illud, nimirum, de quo nunc agimus, eidem Nicolao tribuit Burchardus. Sed apud Gratianum additur clausula que non exstat apud Reginonem et Burchardum. Sic enim habet editio Gratiani: »Similiter sentiendum de his qui ab aduersariis excecantur, aut membris truncantur, aut a barbaris exsecti sunt.« uide Antonium Augustinum  lib. II de Emendatione Gratiani, dialogo 18.

CAP. 158.---Eadem nocte. Hortatur hic canon uirum et nouam nuptam uti prima nocte nuptiarum abstineant ab opere coniugali. Hec exhortatio postea uersa est in necessitatem in aliquibus diecesibus. Nam, ut istud exempli dicamus, apud Abbatis uillam, in diecesi Ambianensi, ea olim consuetudo erat ut illis qui nouiter matrimonio iuncti erant non liceret coire tribus 586 prioribus noctibus post nuptias. Quam consuetudinem decreto suo sustulit parlamentum Parisiense anno 1501, die 11 Martii: Quant à non coucher de troys nuyz auec sa femme au commencement du mariage, les demandeurs auront la recreance le proces pendent, et pourront les espousés coucher franchement les troys premieres nuys auec leurs femmes.  Decretum illud integrum in suis Statutis synodabilibus inseruit Stephanus Poncherius episcopus Parisiensis. Puto autem hic erratum esse a typographo in editione Statutorum synodalium Stephani Poncherii episcopi Parisiensis, et decretum illud toto seculo antiquius esse. Nam in ueteri collectione Arrestorum Matthei Chartier Aduocati Parisiensis, quam habeo manu scriptam, hec leguntur: Le premier iour de Mars 1401: l'Arrest donné contre l'Eueque d'Amiens sur la taxe des Sacremens et autres choses ecclesiastiques. Deinde in alio ueteri codice ms. quem mecum olim communicauit uir clarissimus Antonius uion Herouallius ista totidem uerbis habentur: »L'an mil CCCC. IX le XIX. iour de Mars fut  dit par Arrest de la Cour que les deffenses faites à la requeste du Procureur general et les Maire et Echeuins d'Abbeuille en Pontieu, par uertu de certaines Letres Royaux, à l'Euesque d'Amiens et aux Curez de ladite uille, c'est assauoir audit Euesque qu'il ne print ny exigast argent des nouueaux mariez pour leur donner congé de coucher auec leurs femmes la premiere, deux, et troisiéme nuyts de leurs nopces, et autres contenues audit Arrest, auoir esté bonnes et ualables, et l'opposition dudit Euesque auoir esté donnée sans excepte au regard des exceptions generales, au regard desquelles il fut dit les deffenses auoir esté faites sans cause. Et fut dit que ung chascun desdits habitans pourroit coucher cum uxoribus suis la premiere  nuyt de leurs nopces sans le congé de l'Euesque, et que les habitans qui mourroient pourroient estre enterrez sans congé de l'Euesque et ses Officiers, s'il n'y a empeschement canonique. Et oultre que les herititiers et executeurs du testament d'aucun trespassé ne pourront estre constraints ne obeyr à accomplir les ordonnances faites par les Officiers dudit Euesque ne par luy au regard des Testamens faits par lesdits intestaux; mais les pourra ledit Euesque admonester caritablement qu'ils facent bien pour l'ame dudit intestat. Et que les heritiers ou executeurs du testament d'aucun trespassé pourront dedans l'an du trespassement submettre l'execution d'iceluy à la Iustice laye ou de l'Eglise. Cum pluribus aliis in Arresto contentis.« Sic Innocentius  III, lib. X, epist. 85, repressit auaritiam episcopi Aniciensis, qui legitima uiduarum matrimonia impediebat donec eius consensum numerata pecunia redemissent.

Genitiarias. uide supra cap. 246 libri primi.

CAP. 178.---Mundiburdis. Id est tutoribus, ut infra in cap. 38 secunde Appendicis. Tutelam patrocinii nomine designat uulgatus canon 24 Concilii Triburiensis, ex quo sumptum est istud caput. Mundeburdis autem uel mundeburdium significat tuitionem, defensionem, protectionem. Mundualdum pro mundiburdo siue tutore dicunt leges Longobardorum.

CAP. 179.---Ab altari. Ipse enim uelum ab altari sumere debebant et sibi imponere; quod uetitum erat  episcopis.

CAP. 199.---Morchidum. Ita editio Helmestadiensis, ita codex Parisiensis, ita Burchardus, ita Penitentiale Romanum Antonii Augustini, tit. 3, cap. 8; ita denique Iuo parte IX, cap. 70, in omnibus editionibus. Et tamen Lindenbrogius et uossius ita confidenter mortridum legunt apud Iuonem ac si ea sola lectio illic haberetur, cum nullum interim uetustum codicem laudent sue emendationis auctorem. uisum est igitur retinendam esse ueterem lectionem; quam etiam, consensum tot librorum secuti, reposuimus in capite uigesimo epistole Rabani ad Heribaldum, cum editio Steuartii haberet mordicum; que uox, tamenetsi corrupta, indicat morchidum primitus  scriptum fuisse in illa epistola. Morchidum itaque, ut recte monuit Antonius Augustinus, homicidium significat, non a cede tamen deducta origine uocabuli, ut ille putauit, cum morchidum non sit uox Latina, sed Theodisca, ut docet Rabanus in loco mox laudato.

CAP. 200.---Scelus multiplicetur. Post illa uerba 587 desunt octo folia in codice Parisiensi ms., nimirum usque ad paragraphum septimum capitis 246. Itaque hunc hiatum opportune suppleuit Helmestadiensis editio; quam, sicubi mendo non uacare uisa est, emendauimus ex uulgatis editionibus Conciliorum aut scriptorum ex quibus petita sunt capita que in illis octo foliis descripta erant, tum etiam ope Burchardi et antiqui codicis ms. Sancti Germani de  Pratis, in quo exstant fragmenta aliquot epistolarum Rabani ad Humbertum episcopum et ad Reginbaldum chorepiscopum. Alicubi etiam adiumento nobis fuit Penitentiale Romanum editum ab Antonio Augustino.

CAP. 112.---Geniculo. Id est, generatione, progenie. uide lib. uI Capitular., cap. 80 et 128. Concilium Moguntinum sub Rabano, cap. 30, et libro II legi. Longobardor., tit. 14, cap. 1. Dicebant etiam genu pro geniculo, ut in Capitulis Ahytonis Basileensis, cap. 21 et alibi.

CAP. 222.---Sexaginta sol. Pena eius qui incestuosum susceperit, hic apud Reginonem erat XI solidorum. Nos, quia hoc loco destituebamur auxilio manuscripti codicis, aliunde ista emendauimus. In  concilio quippe Metensi sub Pippino, unde ista sumpta sunt, tum etiam in libris Capitularium editis et manuscriptis, denique in canonibus Isaac Lingonensis episcopi tam editis quam mss. tit. 4, cap. 1, constanter scriptum est eum qui transgressus fuerit hanc legem, sexaginta solidos regi compositurum. Hic enim erat bannus dominicus seu regius, ut patet ex uariis locis Capitularium. Error igitur apud Regionem ortus ex transpositione numerorum, XI pro LX.

CAP. 231.---Computare. Narrare, compter.

CAP. 243.---Ad crucem. uetitum deinde est iudicium crucis lege Caroli Magni, que exstat in libro primo Capitularium, cap. 108, et lib. II legis Longobardor., tit. 55, cap. 32. Nihilo tamen minus retentus  est hic mos, ut patet ex Agoberdo.

Seruitio humano. Erat igitur aliquod libidinis genus quod homines liberos ad seruitutem demittebat, sicut de feminis adnotatum est supra ad caput 246 libri primi. Sic 588 in lege Wisigothorum lib. uIII tit. 6, cap. 11, adulterator monete libertatem amittit et seruitio deputatur.

CAP. 262.---Hec de multim. uerba sunt Reginonis.

CAP. 274.---Bastiniaco. In libro sexto Capitularium et in Capitulis Caroli Calui legitur bastonico. Id autem interpretantur arctissimam custodiam: Ego puto intelligi de carcere regio, cuiusmodi sunt que nunc conciergerie uocantur. Porro clausula illa  postmodum uero, etc., usque ad penas luat, non exstat in editione Helmestadiensi. Addita igitur est ex codice Parisiensi.

CAP. 276.---Corpus Domini. Iam alii obseruauerunt unam ex diuersis iudiciorum formis que olim usurpabantur in rebus dubiis fuisse corpus Domini. Quod a Roberto rege damnatum esse in epistola scripta ad Leothericum archiepiscopum Senonensem docet Helgaldus in initio uite eius. Attamen hunc morem retentum adhuc fuisse euo Gregorii uII testatur. Lambertus Schafnaburgensis ad annum 1077, ubi ait Gregorium, celebrata missa confectaque sacra oblatione, regem euocasse ad altare, et manu preferentem corpus Dominicum, cum multa prolocutus esset de sua innocentia, hec demum addidisse:  »Ut satisfactionis compendio omnem omnibus scandali scrupulum dé medio auferam, ecce corpus Dominicum quod sumpturus ero, in experimentum mihi hodie fiat innocentie mee; ut omnipotens Deus suo me hodie iudicio uel absoluat obiecti criminis suspicione, si innocens sum, uel subitanea interimat morte, si reus. Hec et alia, ut solemne est, prefatus uerba terribilia, quibus Deum cause sue equissimum iudicem et innocentie assertorem adesse precabatur, partem Dominici corporis accepit et comedit.« uide caput sequens Reginonis, quod est de eadem materia. uide etiam appendicem adiectam Chronico Reginonis ad annum 841.

CAP. 282.---Sacrilegium facit. uide notas ad librum Agobardi de dispensatione ecclesiasticarum  rerum, cap. 18.

CAP. 292.---Faidam portet. Porte inimitié. uide Sirmondum in notis ad Capitula Caroli Calui.

CAP. 295.---Communione. Legendum commonitione, ut monuimus. Nam et in canonibus uulgatis 589 concilii quarti Toletani scriptum est admonitione pro eo quod Regino habet communione. Et mox canon admonitionem uocat quod hoc loco communionem dixerat. Infra cap. 408 legitur: Quod si eas tres admonitiones, etc. Codex autem Parisiensis habet: Quod si eas tres communiones. Ex his ergo colligitur uoces communio et commonitio permutari olim inuicem solitas, adeoque legitimam esse emendationem ab illustrissimo uiro Petro de Marca Parisiensi archiepiscopo adhibitam epistole concilii  Italici ad Theodosium: in qua cum editum a Sirmondo sit, a qua in omnes uenerande commonitionis iura dimanant, Marca reposuit communionis.

CAP. 297.---Impunitas uitiorum. Lupus Ferrariensis in libro de tribus Questionibus, pag. 210; »Spes impunitatis magna est peccandi illecebra.« Constat Lupum interfuisse huic synodo Suessionensi, in cuius actione secunda reuelauit synodo gesta depositionis Ebbonis archiepiscopi Rhemensis. Cum itaque in synodo fuerit, et in canone isto uerba eius reperiantur, dubitare cogor annon auctor sit canonum istius synodi Suessionensis, quemadmodum auctor est canonum inuentorum in palatio uernensi. Nam episcopi Gallicani, ut olim diximus ad epistolam  60 Lupi, adeo magni uirum faciebant, ut eum spectarent ueluti conditorem canonum, atque adeo eius presentiam in synodis necessariam esse quodam modo existimarent. Rursum eius opera usi sunt Wenilo Senonensis archiepiscopus et suffraganei eius cum aduersus Herimannum episcopum Niuernensem ad Nicolaum papam scriberent epistolam 130 inter Lupinas.

CAP. 309.---Contione uel content. In codice Theodosiano tantum in contentione habetur. Itaque admonitio fuit librarii; qui cum diuinare non posset quid potius legendum esset, contione, uel contentione, utrumque posuit, lectori iudicium integrum relinquens. Sic enim solebant antiqui librarii, ut pluribus exemplis probauimus ad Saluianum, pag. 403, et ad  Lupum Ferrariensem, pag. 346 et 451. Eadem medicina fortassis adhibenda est huic loco Minucii Felicis: dum aras exstruunt ignotis numinibus et manibus. Hanc ultimam uocem hic esse superfluam aut corruptam 590 putabat Des. Heraldus. Quid si legamus, ignotis numinibus uel manibus, ut sit admonitio librarii? Sic apud sanctum Gregorium lib. Iu, epist. 53, editum est, ex istius rei consideratione seu comparatione bene colligitur. Pro quo hec tantum habentur in uetutissimo codice ms. sancti Remigii Rhemensis, rei comparatione colligitur. Ista leuissima sunt interdum magni momenti.

CAP. 312.---Audet iurare. Constans apud Reginonem, tum in editione Helmestadiensi, tum in codice Parisiensi, lectio est in sanctis audet iurare;  quo etiam modo scriptum est apud Burchardum, qui Reginonem haud dubie descripsit. Et tamen in omnibus libris Capitularium, tam editis quam mss., legitur in sanctis habet iurare, optimo sensu, eaque lectio sola bona est. Lectionem porro eiusdem capitis quam prefert Regino, in qua nulla mentio de Gunebodignis, confirmant uetustissimi libri Capitularium bibliothece Regie et Colbertine, tum etiam Burchardus et Iuo Carnotensis parte XII, cap. 23, et uetus collectio canonum ms. in bibliotheca Regia, itemque Gratianus 22, q. 5, cap. Paruuli. Nullibi enim exstat clausula que huic loco adiecta est in editione Capitularium, sicut Gunebodigni faciunt. Eam tamen exhibet editio uiti Amerbachii, tum etiam editiones Parisienses, et uetus codex ms.  monasterii Riuipullensis, denique liber legum Longobardicarum. Adnotat autem Amerbachius in codice quo ipse usus est uocabulo Gunebodigni superpositum fuisse uocem Guntbodigni, neutrum uero esse in cap. Paruuli, 22, q. 5. Significatur autem, inquit, gens aliqua, uel populus, uel familia. Amerbachio felicior non fuit in explicatione istius uocabuli uir alioqui doctissimus Antonius Augustinus archiepiscopus Tarraconensis; qui in libro primo de emendatione Gratiani, dialogo 13, quarens quid significet uox Gunebodigni, fingit Caroli Magni hostes fuisse. Et tamen Gunebodigni, id est ii qui lege Gundobada uiuebant, nimirum Burgundiones, hostes non erant Caroli Magni, cum imperio illius subiecti  essent. Gunebodignos autem eos fuisse qui Gundobada lege utebantur, tum uox ipsa satis ostendit, tum preterea patet ex laudato libro legum Longobardicarum; ubi pro eo quod editiones 591 Capitularium habent Gunebodigni legitur sicut Gundobada lege uiuentes faciunt. uide notas nostras ad librum Agobardi aduersus legem Gundobadi.

CAP. 314.---Excepto his sacr. Sic uulgo per ea tempora loquebantur. Infra cap. 358, excepto ad ecclesiam, lib. III, legis Wisigothor., tit. 5, cap. 1, legitur in uulgatis editionibus, exceptis illis personis. Pro quo uetustissimi codices mss. monasterii Moyssiacensis et ecclesie Albiensis habent excepto illas personas.

CAP. 315.---Indiculo. Sic tum uulgo uocabant  diploma principis quod in presens dabatur. Une lettre de cachet. Bonifacius Moguntinus epistola 104, ad Pippinum regem: »Quidam seruus Ecclesie nostre ueniens ad nos cum indiculo uestro,« etc. uide notas ad librum Agobardi de insolentia Iudeorum.

CAP. 334.---Scutis et fustib. uide lib. II legis Longobard, tit. 55, cap. 29.

CAP. 346.---Seruum christia. uide notas ad librum Agobardi de insolentia Iudeorum.

CAP. 358.---uota ad arbor. Capitulatio Caroli Magni de partibus Saxonie cap. 20. »Si quis ad fontes aut arbores uel lucos uotum fecerit, aut aliquid more gentilium obtulerit, et ad honorem demonum comederit,« etc. Lib. I Capitular., cap. 64: »Item de arboribus uel petris uel fontibus, ubi aliquis  stulti luminaria uel alias obseruationes faciunt, omnino mandamus ut iste pessimus usus et Deo exsecrabilis, ubicunque inuenitur, tollatur et destruatur.« uide rursum lib. uII, cap. 236. Ista statuta sunt post tempora sancti Bonifacii, qui superstitionem illam excindere curauit, ut in libro primo de uita eius narrat Othlonus Fuldensis. Quin et ipse Bonifacius in epistola 128, populos Germanie admonet ut lucorum uel fontium auguria uel phylacteria omnino respuant et abiiciant. uide Glossarium Pithei in uerbo Luminaria.

CAP. 363.---Hunc canonem sumpsit Regino ex eodem loco ex quo tria superiora capita acceperat, id est, ex epistola Rabani ad Heribaldum episcopum Antissiodorensem. Et quia Rabanus illum laudauerat ex concilio  Ancyrano, Regino quoque inde se accepisse profitetur quem secuti sunt Burchardus et Iuo. Et tamen canon iste non est concilii Ancyrani, sed haud dubie cuiusdam 592 ueteris Libri Penitentialis.

CAP. 364.---Caput istud apud Reginonem sic inscriptum est: Unde supra. Quod ideo positum haud dubie erat ut hinc intelligerent lectores in capite sequenti agi de eadem materia de qua paulo ante tractatum erat, id est de maleficiis mulierum. Deinde secutus est Burchardus: qui cum collectionem suam adornaret, pleraque a Reginone accipiens, deceptus autem falsa inscriptione proximi canonis, qui concilio Ancyrano perperam tribuitur, putauit uerba illa unde supra referenda esse ad concilium  Ancyranum. Ex Burchardo porro descripserunt Iuo Carnotensis parte XI, cap. 30, et Gratianus 26, q. 5, cap. 12, qui canonem illum se accepisse aiunt ex capite primo concilii Ancyrani. uerum recte admonuit uir istarum rerum peritissimus Antonius Augustinus in libro primo de emendatione Gratiani, dialogo 14, inscriptionem hanc esse falsam, et magnam partem istius capitis reperiri apud Aurelium Augustinum in libro de Spiritu et Anima, cap. 28, nimirum quidquid interiacet inter illa uerba quedam scelerate et ista cum Ezechiel. Si coniecture locus erit, omnino puto caput istud sumptum esse ex quodam regum nostrorum capitulari hactenus inedito. Omnino enim sapit modum loquendi illorum temporum. Et solebant tum istiusmodi capitula infercire testimoniis  et locis sacrorum Bibliorum, canonum et ueterum doctorum, ut cuiuis manifestum est.

CAP. 365.---Strumenta. Instrumenta. Preceptum Ludouici Pii pro ecclesia Parisiensi: »Quod per incuriam et negligentiam custodum ipsius ecclesie strumenta chartarum exusta uel concremata siue perdita fuissent.« Et infra: »Mancipia que per prefata strumenta chartarum eidem tradita fuerant ecclesie.« Preceptum Ludouici Transmarini pro ecclesia Augustodunensi: »Ac si pre manibus uniuersa earumdem rerum siue chartarum strumenta habeantur.«

CAP. 412.---Per Petrum. Ambiguum loquendi genus, quo significatur auctoritatem episcopis a Christo collatam esse in persona Petri, tum etiam Petrum solum accepisse eam potestatem, sed illam postea  communicasse cum episcopis; qua persuasione imbuti fuerunt nonnulli 593 Romani pontifices. uerus tamen ac genuinus huius loci sensus est, potestatem suam accepisse episcopos a Christo in persona Petri, qui tum gessit totius Ecclesie figurata generalitate personam, ut ait Augustinus.

CAP. 416.---De confessione. uerba sunt Reginonis.

CAP. 424.---Caput istud non exstat in capitulis annuntiatis apud ualentianas, anno 853, que exstant in codice capitulorum Caroli Calui. Legitur autem inter capitula que statim post conuentum apud ualentianas habitum statuta sunt apud Siluacum, ubi relecta illa esse patet ex prefatione. De negotio porro isto uide capitula Caroli Calui tit. 13, cap. 6,  et tit. 13, cap. 31.

CAP. 426.---Iudicio Dei. Id est iudicio aque feruentis aut frigide, uel ferri igniti. Antiquitus, ut obseruat Auentinus lib. Iu annalium Boiorum, istud erat sapere, fidem Deo habere, omnem spem in ipso collocare. Nunc uero ista inter stultitias et insanias illorum seculorum referuntur. Unde concludit Auentinus solere idem factum, diuersis etatibus, hic pietatis, alibi erroris nomen accipere.

Aut redimant. Manum nimirum quam amissuri erant propter hoc facinus. Supra cap. 314 istius libri: »Si quis conuictus fuerit periurii, perdat manum, aut redimat.« Et cap. 334: »Ceteri uero falsi testes manus suas redimant.«

 CAP. 427.---Iam monuimus ad caput 75 huius libri perturbatum esse ordinem Capitularium, et in primum librum coniectum esse caput quod in manuscriptis codicibus ponitur in quarto, ut etiam citatur a Reginone. Idem euenit huic capiti de ponderibus et mensuris, quod ex libro tertio Capitularium refertur a Reginone. Non exstat enim in libro primo in codice ms. ex quo prima Parisiensis editio prodit, non in Riuipullensi, non demum in Colbertino. Utrobique enim legitur in fine libri tertii. In codice ueteri ex quo prima Parisiensis editio prodiit, ex numero 87, in fine libri tertii, in Riuipullensi uero 92 in Colbertino demum 90 ut citatur a Reginone.

CAP. 432.---Singulos biberes. uide supra lib. I. cap. 216.



NOTAE AD APPENDICEM I.


594 CAP. 1.---Epistola pessima. Intelligit epistolam quam Aldebertus hereticus publicabat, que uero relecta et damnata est in concilio Romano sub Zacaria papa celebrato. Eius epistole hoc initium erat: Incipit epistola Domini nostri Iesu Christi Filii Dei, que in Hierosolyma cecidit; et per Michel archangelum ipsa epistola inuenta est ad portam Effrem, etc.

CAP. 39.---Auctor istius appendicis hunc canonem laudat ex canonibus Orientalium antiquorum Patrum, cap. 20, id est ex collectione Martini Bracarensis. Burchardus tamen refert ex epistola Fabiani  pape ad Orientales missa, ubi non exstat. Re autem uera est concilii Neocesariensis, ex quo illum in suam collectionem transtulit Martinus Bracarensis.

CAP. 40.---Qui seruili condit. Cum ista iamdiu desierint poni in Libris Pontificalibus, in quibus olim in ordine ad celebrandum sacros ordines primo legebatur admonitio que certas personas secundum canones remouebat a sacris ordinibus, in primis uero seruos, nisi libertatem a dominis suis consecuti essent, uisum est in fine istarum notarum edere fragmentum ex ueteri Libro Pontificali ms. qui nunc exstat in bibliotheca regia ut hinc saltem colligamus ueterem morem.

CAP. 43.---Crimine adulterii. Ita tum uocabant  facinus uiduarum que post susceptum habitum religiosum ad nuptias transierant. De iisdem agit caput 56 istius appendicis et caput 46 secunde, ubi uidue istiusmodi indubitanter adultere esse manifestantur. uide porro illustrem historiam cuiusdam uidue in hoc adulterii genus prolapse, in notis notris ad librum apologeticum Agobardii pro filiis Ludouici Pii.

CAP. 44.---Canon iste Arausicanus ita habet in tomo primo Conciliorum Gallie: Raptorem uero talium, etc. Editio Isidori apud Merlinum: Eius uero repudiatorem, etc. Codex ms. Reginonis: Eius uero roborem, etc. Ex 595 quo nos fecimus robatorem. Robatores antiquitus dicti qui rem quampiam per  uim auferebant. Et primo quidem, ut recte adnotat Spelmannus, de iis dicebatur qui uiatoribus robas uel raubas tulissent, id est uestes. Titulo 19 legis Salice cap. 10, ut quidem citatur a uossio in libro secundo de uitiis sermonis: Si quis alterum in uia adsallierit, et eumdem raubauerit. Raubare autem, ut idem adnotat in libro primo, est corruptum ex Latino rapere. Itaque siue raptorem legamus in hoc capite, siue robatorem, manet idem sensus. Sed de hoc tamen censuimus admonendos esse lectores.

CAP. 50.---Caput istud non reperitur inter uulgatos canones Africanos. Apud Iuonem uero parte uII, cap. 145, et Gratianum 27, q. 1, c. 34, citatur ex epistola Nicolai pape ad Carolum archiepiscopum Moguntinum et suffraganeos eius. Fieri sane potest  ut ista a Nicolao scripta sint, petita autem ex quodam canone Africano quo, sicut multis aliis, caremus.

CAP. 53.---Citat hunc locum uir clarissimus Ioannes Morinus in appendice libri de Penitentia, pag. 39, uocatque decretum in Conofurth. Scilicet uir doctissimus eo deceptus est quod liber maiusculis litteris scriptus infra habeat in extrema linea, in sequenti uero Conofurth. quod ille legit infra Conofurth. Nemo tamen non uidet ultimam syllabam prioris linee eoniungendam esse cum primo uocabulo sequentis, adeoque legendum Franconofurth. Quid sit autem Franconofurth omnes intelligunt.

Nuendum. Ita omnimo scriptum est in ueteri codice. Pro quo uidetur legendum esse petendum.  Nisi si nuendum idem ualet.

CAP. 57.---Adalwino. Mirum est quam longe abierit nomen episcopi ad quem scripta est ista Nicolai epistola, tum etiam sedis cui is presidebat. Apud Burchardum scripta dicitur Adalwino sancte uiuenensis Ecclesie archiepiscopo. Apud Iuonem parte uII, cap. 65, Adalwino sancte uiennensis Ecclesie archiepiscopo; in margine uero postreme editionis, uiuanensis; et cap. 152, Alumino Iunariensi episcopo. Apud Gratianum dist. 27, cap, 6, ad Albinum uiennensis Ecclesie archiepiscopum. Quo loco adnotant correctores Romani ualde uariare hec nomina in exemplaribus et apud Burchardum et Iuonem. uere ac legitime inscriptionis ignoratio errandi 596 causa fuit eruditissimo archiepiscopo Tarraconensi  Antonio Augustino. Is enim lib. II de emendat. Gratiani, dialogo 17, Gratianum emendare in hoc loco conatus, existimat Albinum, ad quem epistolam illam Nicolai scriptam esse legebat, eumdem esse quem alii Ianuensem archiepiscopum, alii Iouanensem episcopum uocant. Sed ut finis tandem imponatur tante discordie, constituenda est uera lectio. Scripta igitur fuit epistola ad Adalwinum Iuuauensem archiepiscopum, ut fidem facit codex ms. Reginonis, tum etiam uetus canonum collector anonymus ms in bibliotheca Regia. Iuuauum autem idem esse ac Salzburgum notius est quam ut testimoniis egeat, Adalwinum porro tenuisse cathedram Salisburgensem constat ab initio pontificatus Nicolai; et anno 870,  interfuit concilio Coloniensi. uienne sane nullus hac tempestate archiepiscopus fuit Albinus neque Adalwinus.  Ado enim successit Agilmaro anno 859, et obiit anno 874.





597-601 APPENDIX ACTORUM uETERUM Quorum in notis facta mentio est.





I. EPISTOLA ZACHARIAE PAPAE AD THEODORUM EPISCOPUM TICINENSEM.
Ex ueteri codice ms. bibliothece Regie.

Zacarias episcopus, seruus seruorum Dei, reuerentissimo et sanctissimo fratri Theodoro, episcopo Ecclesie Ticinensis. Pittacium quod nobis tua ueneranda fraternitas obtulit, per quod nos sciscitari curasti si liceat filium, cuius pater alterius filiam ex sacro baptismate susceptam, id est spiritualem eiusdem patris filiam, quod dici crudele est, in matrimonio accipere; quod apud te enormiter asseruisti contigisse. Sed bene tua sancta fraternitas compertum habet quod Dominus Moysi precepit dicens: Turpitudinem patris tui non reuelabis, turpitudinem matris tue non reuelabis, turpitudinem sororis tue et turpitudinem filie patris tui non reuelabis. Turpitudo enim tua est. Turpitudinem enim reuelari dicitur dum a propria consanguinitate precipimur abstinere.  Multo magis a spirituali patris nostri filia, omni occasione aut argumento seposito, sub nimia districtione nos 602 cauere conuenit, ne in iram diuini examinis incidat si quis tali facinori mistus minime restrinxerit frena luxurie. Unde et omnes cauendi omnino sunt talis sceleris commistione, ne in eternum pereant. Sed hos qui huius perniciose temeritatis, anime sue salutem despicientes, impio se miscuere matrimonio, per omnia tua fraternitas studeat separare et penitentie digne submittere; quatenus ab eterna eruti damnatione, animas eorum lucreris, prestante Domino. De filiis autem qui ex eis nati esse probantur, retulisti si liceat eos coniugio copulari. Sed hi cur prohibeantur a coniugio, aut pro huiusmodi penitentiam agere compellantur, dum ex hoc absque condemnatione esse perhibentur, quia non pater pro filio neque filius pro patre sustinebit tormenta, dicente Domino per prophetam: Anima patris est mea, et anima filii est mea. Anima  que peccauerit, ipsa morietur. Sed et, frater carissime, de his dixisse sufficiat. Caue autem ne aliter agere subiectis concedas, ne a recto tramite inueniaris deuiare.



II. ADMONITIO SYNODALIS ANTIQUA, A DIACONO POST EuANGELIUM LEGENDA, EPISCOPO ET CAETERIS IN ORDINE SEDENTIBUS. Nunc post uarias editiones emendata prodit ex duobus uetustissimis codicibus manuscriptis, uno monasterii Riuipullensis, altero nostro.

Fratres presbyteri et sacerdotes Domini, cooperatores ordinis nostri estis. Nos quidem, quamuis indigni, locum Aaron tenemus, uos autem locum Eleazari et Ithamaris. Nos uice duodecim apostolorum fungimur, uos ad formam septuaginta discipulorum estis. Nos uero pastores uestri sumus, uos autem pastores animarum uobis commissarum. Nos  de uobis rationem reddituri sumus summo pastori Domino notro 603 Iesu Christo, uos de plebibus uobis commissis. Et ideo, karissimi, uidete periculum  uestrum. Ammonemus itaque et obsecramus fraternitatem uestram ut que uobis suggerimus memorie commendetis et opere exercere studeatis.

In primis admonemus ut uita et conuersatio uestra irreprehensibilis sit, scilicet ut cella uestra sit iuxta ecclesiam, et in domo uestra feminas non habeatis. Omni nocte ad nocturnas surgite. Cursum uestrum horis certis decantate. Missarum celebrationes religiose peragite. Corpus et sanguinem Domini cum timore et reuerentia sumite. uasa sacra manibus propriis abluite et extergite. Nullus cantet missam nisi ieiunus. Nullus cantet qui non communicet. Nullus cantet sine amictu, alba, stola, fanone, et casula. Et hec uestimenta nitida sint, et ad nullos usus alios sint. Nullus in alba qua in suos usus utitur presumat cantare missam. Nullus in ligneo uel in uitreo calice audeat missam cantare. Nulla femina ad altare accedat, nec calicem Domini tangat. Corporale mundissimum sit. Altare sit coopertum de mundis linteis. Super altare nichil ponatur nisi  capse et reliquie, aut forte quatuor euangelia, aut pyxis cum corpore Domini ad uiaticum infirmis. Cetera in nitido loco recondantur. Missale plenarium, Lectionarium, et Antiphonarium unusquisque habeat. Locus in secretario aut iuxta altare sit preparatus ubi aqua effundi possit quando uasa sacra abluuntur. Et ibi uas nitidum cum aqua dependeat, ut ibi sacerdos lauet manus post communionem. ecclesie sint bene cooperte et camerate. Et atrium sit sepe munitum. Nullus extra ecclesiam per domos nec in locis non consecratis missam cantet. Nullus solus cantet missam. Omnis presbyter clericum habeat uel scholarem qui Epistolam uel lectionem legat, et ei ad missam respondeat, et cum quo psalmos cantet. Infirmos uisitate, et eos reconciliate, et iuxta Apostolum oleo sancto inungite, et propria manu communicate. Et nullus presumat tradere communionem laico aut femine ad deferendum infirmo. Nullus uestrum pro baptizandis infantibus, aut infirmis  reconciliandis, aut mortuis sepeliendis premium uel munus exigat. uidete ut per negligentiam uestram 604 nullus infans sine baptismo moriatur. Nullus uestrum sit ebriosus uel litigiosus: quia seruum Domini non oportet litigare. Nullus arma ferat in seditione: quia arma nostra debent spiritualia esse. Nullus canum aut auium iocis inseruiat. Nolite in tabernis bibere. Unusquisque uestrum quantum sapit plebi sue de Euangelio uel Apostolo die Dominico uel festis diebus annuntiet. uerbum Domini debetis predicare. Curam pauperum, peregrinorum, et orphanorum habete, et eos ad prandium uestrum inuitate. Estote hospitales, ut a uobis alii exemplum bonum sumant. Omni die Dominico, ante missam, aquam benedictam facite, unde populus aspergatur. Et ad hoc solum uas habete. Sacra uasa et uestimenta sacerdotalia nolite in uadium dare negotiatori aut tabernario. Nullus uestrum minus digne penitentem cuiuscunque rei gratia ad reconciliationem  adducat, et ei testimonium reconciliationis ferat. Nullus uestrum usuras exigat et conductor sui senioris existat. Res et facultates quas post diem ordinationis  uestre acquiritis, ad ecclesiam ad quam titulati estis pertinere sciatis. Nullus sine conscientia et consensu nostro ecclesiam acquirat. Nullus per potestatem secularium ecclesiam obtineat. Nullus per pecuniam alterius ecclesiam supplantet. Nullus ecclesiam ad quam titulatus est dimittat, et ad aliam questus gratia migret. Nullus plures ecclesias teneat sine adiutorio aliorum presbyterorum. Nullatenus una ecclesia inter plures diuidatur. Nullus alterius parochianum, nisi in itinere, uel si ibi placitum fuerit, ad missam recipiat. Nullus in alterius parochia missam cantet absque proprii presbyteri uoluntate et rogatu. Nullus decimam ad alium pertinentem recipiat. Nullus penitentem inuitet carnem manducare et bibere uinum, nisi pro eo ad presens eleemosynam faciat. Nullus presumat baptizare nisi in uigilia Pasche et Pentecostes, nisi pro periculo mortis. Unusquisque fontes lapideos habeat. Et si non potest habere lapideos, habeat uas aliud ad hoc paratum, in quo nichil aliud fiat. uidete  ut omnibus parochianis uestris Symbolum et orationem Dominicam insinuetis. Ieiunium Quatuor Temporum et Rogationum et Litanie maioris plebibus uestris omnimodis obseruandum 605 insinuate. Feria quarta ante Quadragesimam plebem ad confessionem inuitate; et ei iuxta qualitatem delicti penitentiam iniungite, non ex corde uestro, sed sicut in penitentiali scriptum est. Tribus temporibus in anno, id est, in Natale Domini, Pascha, et Pentecosten, omnes fideles ad communionem corporis et sanguinis Domini accedere admonete. Certis temporibus coniugatos ab uxoribus abstinere exhortamini. Eulogias post missam in diebus festis plebi tribuite. Nullus presbyter in itinere sine orario uel stota incedat. Nullus uestrum induatur uestibus laicalibus. Nullus rem aut possessionem aut mancipium ecclesie uendere aut commutare aut quocunque ingenio alienare presumat. Diem Dominicum et alias festiuitates absque seruili opere  a uespera in uesperam celebrare docete. Cantus et choros mulierum in atrio ecclesie fieri prohibete. Carmina diabolica que super mortuos nocturnis horis uulgus facere solet, et cachinnos quos exercet, sub contestatione Dei omnipotentis uetate. Cum excommunicatis nolite communicare. Nullus illis presumat missam cantare. Sed et plebibus uobis commissis hoc annuntiate. Ad nuptias nullus uestrum eat. Omnibus denuntiate ut nullus uxorem accipiat nisi publice celebratis nuptiis. Raptum omnimodis prohibete, et ut nullus ad proximam sanguinis sui accedat, et ut alterius sponsam nemo ducat. Porcarios et alios pastores uel Dominica die ad missam facite uenire. Patrini filiolis suis Symbolum et orationem Dominicam insinuent uel insinuari faciant. Chrisma semper sub sera sit aut sub sigillo propter quosdam infideles. uolumus autem scire de quolibet presbytero si ex ingenuis parentibus sit natus, aut ex seruili conditione, aut si de nostra parechia aut  de alia natus est aut ordinatus, uel ad quem locum pretitulatus. Si seruus fuit, ostendat chartam libertatis. Si de alia parechia, ostendat litteras commendatitias, quas formatam uocant. De ministerio etiam uobis commisso uos admonere curamus, ut unusquisque uestrum, si fieri potest, expositionem Symboli et orationem Dominicam iuxta traditionem orthodoxorum Patrum penes se habeat scriptam, et eam pleniter intelligat, et inde predicando populum sibi commissum sedulo instruat; si non, saltem teneat 606 uel credat. Orationes quoque missarum et Prefationes et Canonem bene intelligat. Et si non, saltim distincte ac memoriter proferre ualeat. Epistolam et Euangelium bene legere possit; et utinam saltem ad litteram eius sensum posset manifestare. Psalmorum uerba et distinctiones regulariter ex corde cum canticis consuetudinariis pronuntiare sciat. Sermonem Athanasii episcopi de fide sancte Trinitatis, cuius initium est Quicunque uult, memoriter  teneat, et omni die cantet. Exorcismos et orationes ad catechumenum faciendum, ad fontem quoque consecrandum, aut reliquas preces super masculum et feminam pluraliter et singulariter ualeat et sciat distincte proferre. Similiter ordinem baptizandi ad succurrendum infirmis. Ordinem quoque reconciliandi iuxta modum sibi canonice reseruatum, atque ungendi infirmos, orationes quoque eidem necessitati competentes bene saltem sciat legere. Similiter ordinem et preces in exsequiis atque agendis defunctorum. Similiter exorcismos et benedictiones salis et aque memoriter teneat. Canticum nocturnum atque diurnum nouerit. Computum si non maiorem, saltim minorem, id est, epactas, concurrentes, regulares, terminos paschales, et reliquos, si est possibile, sapiat. Martyrologium et Penitentiale habeat, ut secundum quod ibi scriptum est interroget confitentem, aut confesso modum penitentie imponat. Libellum istum unusquisque  habeat, et frequenter legat, ne obliuioni tradat ea que sibi sunt obseruanda. uolumus autem, fratres karissimi, quatenus que nostra percepistis traditione, quantum humana patitur infirmitas, bonis studeatis operibus adimplere. Quod ut memoriter retinere et salubriter peragere ualeatis, omnipotens Deus uobis concedere dignetur, cuius regnum et imperium sine fine permanet in secula seculorum. Amen.



607 III. ADMONITIO SYNODALIS NOuA, QUAE POST EuANGELIUM LEGEBATUR AB EPISCOPO SEDENTE IN FALDISTORIO.
Ex Pontificali Romano Augustini Patricii de Picolominibus episcopi Pientini.

Fratres karissimi, consacerdotes et cooperatores nostri. Nouerit fraternitas uestra nos, licet indignos, locum tenere Aaron, uos autem Eleazari et Ithamari; nos fungi uice XII apostolorum, uos autem LXXII discipulorum: nos pastores uestros esse, uos autem  animarum uobis commissarum; nos de uobis, uos autem de plebibus uobis commendatis Domino nostro Iesu Christo rationem esse reddituros. Igitur ut in die tremendi iudicii inter bonos dispensatores inueniamur, admonemus et obsecramus fraternitatem uestram ut uita et conuersatio uestra sit irreprehensibilis. In domibus uestris mulieres non cohabitent. Omni nocte ad nocturnas horas surgite. Officium uestrum horis certis decantate. Missam ieiuni tantum, et non in uestibus communibus, sed sacris, amictu, alba, cingulo, manipulo, stola et casula, uestimentis nitidis, que ad alios usus non seruiant, parati, deuote et religiose celebrate, et in ea corpus et sanguinem Domini nostri Iesu Christi cum omni reuerentia et tremore sumite. Corporalia et palle ex lino fieri debent, et sint mundissima; que et alia lintea ac uasa sacra propriis manibus abluite et extergite diligenter. Altare sit coopertum mundis linteis saltem tribus diuersis; ad quod nulla mulier  accedat. Et desuper nichil ponatur nisi reliquie ac res sacre et pro sacrificio opportune. Missalia, Gradualia, Lectionaria et Antiphonaria uestra sint completa et perfecta. Ecclesie uestre bene sint cooperte et munde. In sacristiis siue secretariis aut iuxta altare maius sit locus aptus ad infundendum 608 aquam ablutionis corporalium et linteorum, uasorum, et aliarum rerum sacrarum, ac manuum, postquam sanctum chrisma aut oleum catechumenorum uel infirmorum tractaueritis. Ibique pendeat uas cum aqua munda pro lauandis manibus sacerdotum et aliorum qui rem sanctam et officium diuinum sunt peracturi, et prope linteum mundum ad illas abstergendum. Atria ecclesie sint bene munita. Nullus sine scitu et consensu nostro per potestatem secularem ecclesiam obtineat. Nullus ecclesiam ad quam intitulatus est dimittat, et ad aliam questus gratia se transferat. Nullus plures ecclesias, sine titulo et contra sacrorum canonum dispositiones, nancisci  presumat. Nullatenus etiam una ecclesia inter plures diuidatur. Nullus extra ecclesiam in locis non consecratis, aut calcaribus indutus, uel cultellis extra pendentibus, celebret. Nullus alterius parochianum, nisi itinerantem, et tunc de rectoris sui licentia, ad communionem recipiat. Nullus in alterius parochia absque proprii sacerdotis licentia missam celebret. In celebratione quisque calicem et oblata, non circulo, aut digitorum uacillatione, ut quidam faciunt, sed iunctis et extensis digitis, cruce signet, sicque benedicat. Calix et patena sint aurei uel argentei, non erei aut auricalchei, uitrii uel lignei. Quisque presbyter clericum habeat uel scholarem qui cum eo psalmos cantet, Epistolam, lectionem legat, et in missa respondeat. Ipse quoque presbyter infirmos uisitet et reconciliet, et iuxta Apostolum propria manu communicet, et oleo sancto inungat. Nullus presumat tradere communionem laico aut femine ad ferendum infirmo. Nullus pro baptizandis infantibus,  siue adultis aut infirmis reconciliandis, aut mortuis sepeliendis, premium uel munus exigat. Per negligentiam uestram nullus infans sine baptismo et adultus sine communione pereat. Nullus uestrum sit ebriosus aut litigiosus. Nullus arma ferat. Nullus canum aut auium iocis inseruiat, seu in tabernis bibat. Quisque uestrum quantum sapit de Euangelio, Dominico et ceteris festis diebus sue plebi annuntiet. uerbum Domini predicate. Curam pauperum, peregrinorum, uiduarum et orphanorum habete, ipsosque peregrinos ad prandium 609 uestrum uocate. Estote hospitales, aliis exinde bonum exemplum perhibentes. Singulis diebus Dominicis ante Missam aquam qua populus aspergatur benedicite: ad quod uas proprium habetote. uasa sacra et uestimenta sacerdotalia nolite negotiatori aut tabernario in pignus dare. Minus digne penitentem cuiuscunque rei gratia ad reconciliationem non adducite, nec ei reconciliationis testimonium perhibete. Usuras non exigite. Nec facultates  uestras post ordinationem uestram acquisitas alienate, quoniam ecclesie sunt. Nullus etiam res, possessiones, aut mancipium ecclesie uendere, commutare aut quocunque ingenio presumat alienare. Nullus decimam alterius recipiat. Nullus penitentem carnem manducare aut uinum bibere inuitet nisi pro eo tunc eleemosynam fecerit. Quisque fontes baptismales lapideos habeat bene mundos: quos si habere non poterit, uas aliud ad hoc opus solum deputatum teneat. Omnibus parochianis uestris Symbolum et Orationem Dominicam et ieiunia Quatuor Temporum et alia Ecclesie mandata significate obseruanda. Ante Quadragesimam quarta feria populum ad confessionem admonete, et confessis iuxta qualitatem criminis penitentiam iniungite. Tribus temporibus in anno, id est, Natalis Domini, Pasche et Pentecostes, omnes fideles accedere ad communionem corporis Domini nostri Iesu Christi inuitate, et ne desit quin saltem in Pascha  communicent. Certis temporibus coniugatos ab uxoribus abstinere exhortemini. Nullus uestrum rubeis aut uiridibus uestibus utatur. Diem Dominicam et ceteras festiuita es absque opere seruili a uespera ad uesperam celebrari docete. Cantus et choreas mulierum in atrio ecclesie fieri prohibete. Incantationes super mortuos nocturnis temporibus a uulgo fieri consuetas sub obtestatione Dei omnipotentis uetate. Cum excommunicatis nolite communicare; nec quis uestrum eis uel in eorum presentia celebrare presumat. Quod etiam plebi nuntiate, et quod nullus ex plebe uxorem domum ducat nisi prius nuptie temporibus ab Ecclesia permissis publice fuerint celebrate. Quod nullus ad raptam uel consanguineam accedat, aut alterius sponsam ducat, omnibus prohibete. Porcarios et alios pastores saltem Dominica die faciatis uocari 610 ad missam. Patrinos ut filios suos Symbolum et orationem Dominicam doceant aut doceri faciant exhortamini.  Sacramentum eucaristie, sanctum chrisma, et oleum catechumenorum, ac sanctum seu infirmorum in Ecclesia in loco mundo condecenti et securo sub sera et fida custodia diligenter seruate. Quisque uestrum expositionem Symboli et orationis Dominice iuxta orthodoxorum Patrum traditiones penes se habeat, easque, ac orationes missarum, et Epistolas, Euangelia, et Canonem bene intelligat, ex quibus predicando populum sibi commissum sedulo instruat et maxime non bene credentem. Introitum misse, orationes, Epistolam, Graduale, Euangelium, Symbolum, et cetera non secreta, alta et intelligibili uoce proferat. Secreta uero et Canonem morose et distincte submissa uoce legat. Psalmorum uerba et distinctiones regulariter cum canticis consuetis intelligibiliter pronuntiet. Symbolum Athanasii de Trinitate et fide catholica memoriter teneat. Exorcismos et orationes ad catechumenos faciendas ac reliquas preces super masculum  et feminam pluraliter uel singulariter respectiue distincte proferat. Ordinem baptizandi et ad succurrendum infirmis, reconciliationis, et commendationis anime, et in agendis exsequiis defunctorum, iuxta modum canonicum obseruet. Exorcismos et benedictiones salis et aque pertinenter legat. Cantum diurnum et nocturnum sciat. Computum etiam minorem ad inueniendum litteram Dominicalem, tempus interualli diei Pasche et maiorum mobilium festorum non ignoret. Ut per hec et alia bona opera una cum populo uobis credito perpetua beatitudine perfruamini, prestante Domino nostro Iesu Christo, cui est honor et gloria in secula seculorum.



611 Iu. ADMONITIO SYNODALIS NOuISSIMA, AB EPISCOPO LEGENDA POST EuANGELIUM.
Ex Pontificali Romano.

 Fratres dilectissimi et sacerdotes Domini, cooperatores ordinis nostri estis. Nos, quamuis indigni, locum Aaron tenemus, uos autem locum Eleazari et Ithamari. Nos uice duodecim apostolorum fungimur, uos ad formam septuaginta duorum discipulorum estis. Nos pastores uestri sumus, uos autem pastores animarum uobis commissarum. Nos de uobis rationem reddituri sumus summo pastori Domino nostro Iesu Christo, uos de plebibus uobis commendatis. Et ideo, fratres dilectissimi, uidete periculum uestrum. Admonemus itaque et obsecramus fraternitatem uestram ut que uobis suggerimus, memorie commendetis, et opere exercere studeatis. In primis admonemus ut uita et conuersatio uestra sit irreprehensibilis. In domibus uestris mulieres non cohahitent. Omni nocte ad nocturnas horas surgite. Officium uestrum horis certis decantate. Nullus nisi ieiunus missam celebret, et non in uestibus communibus, sed sacris, et nitidis, amictu, alba cingulo, manipulo,  stola, et casula, que ad alios usus non seruiant. Missas religiose celebrate. Corpus et sanguinem Domini nostri Iesu Christi cum omni reuerentia et tremore sumite. Corporalia mundissima sint. uasa sacra propriis manibus abluite, et extergite diligenter. Nulla femina ad altare Domini accedat, nec calicem Domini tangat. Altare sit coopertum mundis linteis, saltem tribus diuersis; et desuper nichil ponatur nisi reliquie ac res sacre et pro sacrificio opportune. Missale, Breuiarium et Martyrologium unusquisque habeat. Ecclesie uestre sint bene cooperte et munde. In sacristiis siue secretariis aut iuxta altare maius sit locus preparatus ad infundendum aquam ablutionis corporalium 612 et uasorum sacrorum ac manuum postquam sanctum chrisma aut oleum catechumenorum uel infirmorum tractaueritis; ibique pendeat uas cum aqua munda pro lauandis manibus sacerdotum et aliorum qui rem sanctam et officium diuinum sunt peracturi, et  prope linteum mundum ad illas abstergendum. Atria ecclesie sint bene munita. Nullus sine scitu et consensu nostro per potestatem secularem ecclesiam obtineat. Nullus ecclesiam ad quam intitulatus est dimittat et ad aliam questus gratia se transferat. Nullus plures ecclesias sine titulo et contra sacrorum canonum dispositiones nancisci presumat. Nullatenus etiam una ecclesia inter plures diuidatur. Nullus extra ecclesiam in locis non consecratis celebret. Nullus alterius parochianum absque proprii sacerdotis licentia ad communionem recipiat. Nullus in alterius parochia absque proprii sacerdotis licentia missam celebret. In celebratione quisque calicem et oblata, non circulo aut digitorum uacillatione, ut quidam faciunt, sed iunctis et extensis digitis cruce signet; sicque benedicat. Calix et patena sint aurei uel argentei, non erei aut aurichalcei, uitrei, uel lignei. Quisque presbyter clericum habeat uel scholarem qui cum eo psalmos cantet, Epistolam et lectionem legat, et in missa respondeat. Ipse quoque  presbyter infirmos uisitet et reconciliet, et iuxta Apostolum propria manu communicet, oleo sancto inungat. Nullus presumat tradere communionem laico aut femine ad deferendum infirmo. Nullus pro baptizandis infantibus, siue adultis aut infirmis reconciliandis, aut mortuis sepeliendis, premium, uel munus exigat. Per negligentiam uestram nullus infans sine baptismo et adultus sine communione pereat. Nullus uestrum sit ebriosus aut litigiosus. Nullus arma ferat. Nullus canum aut auium iocis inseruiat. Nullus in tabernis bibat. Quisque uestrum quantum sapit de Euangelio, Dominico et ceteris festiuis diebus sue plebi annuntiet. uerbum Domini predicate. Curam pauperum, peregrinorum, uiduarum et orphanorum habete, ipsosque peregrinos ad prandium uestrum uocate. Estote hospitales, aliis exinde bonum exemplum prebentes. Singulis diebus Dominicis, ante missam, aquam qua populus aspergatur 613 benedicite: ad quod uas proprium  habete. uasa sacra et uestimenta sacerdotalia nolite negotiatori aut tabernario in pignus dare. Minus digne penitentem cuiuscunque rei gratia ad reconciliationem non adducite, neque ei reconciliationis testimonium perhibete. Usuras non exigite. Nec facultates uestras post ordinationem uestram acquisitas alienate, quoniam ecclesie sunt. Nullus etiam res, possessiones, aut mancipium ecclesie uendere, commutare, aut quocunque ingenio presumat alienare. Nullus decimam alterius recipiat. Nullus penitentem carnem manducare aut uinum bibere inuitet, nisi pro eo tunc eleemosynam fecerit. Quisque fontes baptismales lapideos habeat bene mundos; quos si non habere poterit, uas aliud ad hoc opus solum deputatum teneat. Omnibus parochianis uestris Symbolum, et Orationem Dominicam insinuate. Ieiunia Quatuor Temporum et alia Ecclesie mandata significate obseruanda. Ante Quadragesimam quarta feria populum ad confessionem inuitate,  et confessis iuxta qualitatem criminum penitentiam iniungite. Tribus temporibus in anno, id est, Natiuitate Domini, Pascha, et Pentecoste, omnes fideles accedere ad communionem corporis Domini nostri Iesu Christi admonete, et ne omittat quin saltem in Pascha communicet. Certis temporibus coniugatos abstinere ab uxoribus exhortamini. Nullus uestrum rubeis aut uiridibus aut laicalibus uestibus utatur. Diem Dominicam et ceteras festiuitates absque opere seruili a uespera in uesperam celebrari docete. Cantus et choreas mulierum in atrio ecclesie prohibete. Incantationes super mortuos nocturnis horis a uulgo fieri consuetas sub contestatione Dei omnipotentis uetate. Cum excommunicatis nolite communicare; nec quis uestrum in corum presentia celebrare presumat, quod etiam plebi nuntiate. Et nullus ex plebe uxorem domum ducat, nisi prius nuptie temporibus ab Ecclesia permissis publice fuerint celebrate. Quod nullus ad raptam uel consanguineam  accedat, aut alterius sponsam ducat, omnimodis prohibete. Porcarios et alios pastores saltem Dominica die faciatis uenire ad missam. Patrinos ut filiolos Symbolum et orationem Dominicam doceant, aut doceri faciant, 614 exhortamini. Sacramentum eucaristie, sanctum chrisma, et oleum catechumenorum, ac sanctum, seu infirmorum, in ecclesia, in loco mundo, condecenti, et securo, sub sacra et fida custodia diligenter seruate. Quisque uestrum expositionem Symboli et Orationis Dominice iuxta orthodoxorum Patrum traditiones penes se habeat, easque atque orationes missarum, et Epistolas, Euangelia, et Canonem bene intelligat, ex quibus predicando populum sibi commissum sedulo instruat, et maxime non bene credentem. Introitum misse, orationes, Epistolam, Graduale, Euangelium, Symbolum, et cetera non secreta, alta et intelligibili uoce proferat. Secreta uero et Canonem morose et distincte submissa uoce legat. Psalmorum uerba et distinctiones regulariter cum canticis  consuetis intelligibiliter pronuntiet. Symbolum sancti Athanasii de Trinitate et fide catholica memoriter teneat. Exorcismos et orationes ad catechumenos faciendos ac reliquas preces super masculum et feminam pluraliter uel singulariter respectiue distincte proferat. Ordinem baptizandi, et ad succurrendum infirmis, reconciliationis, et commendationis anime, et in agendis exsequiis defunctorum, iuxta modum canonicum obseruet. Exorcismos et benedictiones salis et aque pertinenter legat. Canticum diurnum et nocturnum sciat. Computum etiam minorem ad inueniendum litteram Dominicalem, tempus interualli diei Pasche et maiorum mobilium festorum non ignoret. uolumus autem, fratres dilectissimi, quatenus que nostra percepistis traditione bonis studeatis operibus adimplere, prestante Domino nostro Iesu Christo, cui cum Patre et Spiritu sancto est honor et gloria in secula seculorum



615 u. ORDO AD CELEBRANDUM SACROS ORDINES SECUNDUM LIBRUM FRATRIS DANIELIS CARMELITAE MOTENSIS EPISCOPI.
Ex ueteri codice ms. Bibliothece regie.


Episcopus, indutis plenis pontificalibus, cum debito ministrorum ordine missam dicturus, ad altare procedat. Et dicta prima collecta, uocentur ordinandi huiusmodi per se uel per alium. Ad titulum sancte Marie de Domo, ostiarii, lectores, exorciste, acolythi, ordinandi procedant. Et sic fit ad omnes gradus ordinandos. Et sedens super sedem suam legat uel per aliam legi faciat prohibitionem istam.

Auctoritate Domini nostri Iesu Christi et Ecclesie interdicimus publice et prohibemus districte in uirtute Patris, et Filii, et Spiritus sancti, et sub pena  excommunicationis et anathematis, ne aliquis patiens etatis defectum uel natalium ad sacros ordines ausu temerario accedere nunc presumat. Nullus nisi a nobis receptus. Nullus seruus, nisi libertati a suo domino restitutus. Nullus per falsas litteras et sine licentia sui episcopi uel prelati. Nullus qui contraxit cum aliqua per uerba de presenti. Nullus apostata. Nullus excommunicatus. Nullus per saltum. Nullus bigamus. Nullus irregularis. Nullus Simoniacus. Nullus epilepticus, uel aliquo membro mutilatus, uel corpore enormiter uitiatus, uel aliqua infirmitate incurabili pregrauatus. Item qualecunque aliud legitimum habuerit impedimentum, nisi prius fuerit secum misericorditer dispensatum. Item ne quis ad susceptionem illius ordinis se ingerere presumat qui non fuerit canonice examinatus. Et ne uno ordine suscepto, alium sine licentia debita recipere presumat, et absque fraude quacunque.



616 uI. uETUS CONFESSIO PeNITENTIUM.
Ex ueteri codice ms. bibliothece Colbertine.


Incipit confessio penitentium.

Multitudinem criminum et enormitatem scelerum meorum expauescens, et de tua pietate atque ineffabili misericordia confidens, tibi Creatori et Redemptori meo, qui ueniam et indulgentiam post reatum per puram et lacrymabilem confessionem assequi promisisti, confiteor quia in peccatis natus, atque in peccatis per omne tempus uite mee cogitando, loquendo, et operando hactenus sum conuersatus. Operibus enim ac pompis diaboli, quibus in baptismo abrenuntiaueram, iterum ipso suadente me subdidi, et postmodum turpiter semper et desidiose uixi.


De superbia.

Ac primo omnium de superbia, que radix omnium  malorum est, mores et uitam atque actus meos pessime inquinaui, et per superbiam contra Deum et contra religionem ac propositum meum in uerbis, in cogitationibus, in operibus, in desideriis, in incessu, et in ceteris omnibus modis, quos enumerare non ualeo, grauiter me in conspectu Dei deliquisse confiteor.


De inani gloria,

De inani gloria etiam multis modis me deliquisse et quotidie delinquere confiteor, pro qua assidue in peccatis meis mundi gloriam et seculares dignitates ac delectationes ultra modum amplector et concupisco, et per eam in ceteris uitiis que ex illa nascuntur, id est, in inobedientia mandatorum Dei, et seniorum ac magistrorum iussionibus inobediendo, et in iactantia animum 617 in multis uanitatibus extollendo, et in hypocrisi aliud corde retinendo, et aliud ore manifestando, et in contentione inutiliter contra rationem intendendo, et in  pertinacia in his que non oportet procaciter persistendo, et in nouitatum presumptionibus nouas et ante inconsuetas res presumendo, grauiter me peccasse confiteor.


De inuidia.

De inuidia uero, per quem diabolus primum hominem decepit, et per quam mors in orbem terrarum introiuit, pre omnibus hominibus reum me et sceleratum esse confiteor: quia aliorum bonis inuidendo, et de eorum utilitatibus dolendo, animos sepe contristaui, et in quibuscunqe potui, illorum prosperitatibus nocui. Et si nocere non potui, inuidiose tamen tuli. Et per eam in ceteris uitiis que ex illa oriuntur, in odio, contra multos inimicitias et odia in corde retinendo, et in exsultatione, in aduersis proximorum de contrarietatibus et impedimentis illorum exsultando, multipliciter me peccasse regnosco et confiteor.


 De ira.

De ira quoque multoties me peccasse et reum esse scio et confiteor, quia illatas ab aliis leuiter iniurias equo animo, ut debueram, non sustinui, sed ad iracundiam et uindictam, in quantum potui, et meum et aliorum animos prouocaui, et per hanc in ceteris uitiis que ex illa oriuntur, id est, in rixis ad iurgia et contentiones non solum me sed et alios excitando, et in tumore mentis contra aliorum leuissimas et humiles querelas animum superbe inflammando, et in contumeliis calumnias aliis inferendo, et indignationis de his quibus non oportebat indignando, et in blasphemiis multos sine causa iracundie blasphemando, satis grauiter in conspectu Dei me deliquisse recognosco et confiteor.


De tristitia.

De tristitia etiam non mediocriter me peccasse scio 618 et confiteor; quia inutiliter et sine causa plerumque me contristaui; et cum de peccatis  meis tristis et merens esse debui, de uanis et nichil utilitatis habentibus rebus tristitiam habui. Et per hanc in ceteris uitiis que ex illa nascuntur, id est, in malitia, malam uoluntatem contra multos habendo, et in pusillanimitate, uigorem et fortitudinem animi pre tristitia amittendo, et in desperatione, de pietate et misericordia Dei desperando, et in torpore circa Dei precepta, intentionem ac studium in mandatis Dei non habendo, et in uagatione mentis erga illicita, otiositatem sectando, et rebus illicitis mentem occupando, multoties me peccasse confiteor.


De uentris ingluuie

De uentris uero ingluuie satis periculose et damnabiliter me peccasse et quotidie me peccare confiteor, quia ultra modum et supra quam necessitas et indigentia corporalis exposcat, in sumendo cibum et potum uentrem hactenus ingurgitaui, et quotidie ingurgitare non omitto, et unde mihi et  aliis multis indigentibus satisfacere potui, solus pre nimia edacitate et ingluuie consumpsi. Et ideo per hanc in ceteris uitiis que ex illa oriuntur, id est, in inepta letitia, de uanitatibus letando et gaudendo, et in scurrilitate, iocis et risibus studendo et delectando, et in multiloquio, ea que ad utilitatem non pertinent multipliciter loquendo, et in hebetudine sensus, mentis intelligentiam pre nimia cibi et potus uoracitate amittendo, multum grauiter me peccasse confiteor.


De auaritia.

De auaritia etiam grauissime reum me esse confiteor, quia contra preceptum Dei et habenda nimis concupiui et concupisco, et habita nimis auare retinui et retineo, et proximorum necessitatibus et indigentiis non ita subueni et ministraui sicut debui et potui. Et per hanc in ceteris uitiis que ex illa oriuntur, id est, in proditione aliorum, et maxime senioris secreta et occulta prodendo ac manifestando,  et in fraude, 619 aliorum res furtim auferendo, et in concupiscendo, et in fallaciis mendacia inueniendo et proferendo, et in periuriis, nomen sanctum Dei ac sanctorum illius inuocando et periurando, et in inquietudine, quietum et tranquillum animum non habendo, et in obduratione cordis contra misericordiam, eleemosynarum scilicet largitionem in pauperibus ut debueram et potueram non erogando, satis grauiter me peccasse et quotidie peccare confiteor.


De luxuria.

De luxuria quoque ultra omnes homines, et ultra quam mens humana comprehendere possit, me reum esse et sceleratum confiteor; quia postquam ad illam etatem perueni qua hoc malum perpetrare potui, aut perpetrare uolentibus consentire, nimis suadente diabolo turpiter semper et luxuriose ac sodomitice uixi, et templum corporis mei de opere iniquitatis et scelere sodomitico, alios ipse maculando, et me commaculare  uolentibus consentiendo, turpissime et dictu ipso nefandissime ut miserrimus et flagitiosissimus inquinaui. Et per hanc in ceteris uitiis que ex illa nascuntur, id est, in cecitate mentis, ea scilicet que utilia et necessaria erant non intelligendo, et in inconsideratione, leuiter et lasciuiose atque inconsiderate multa faciendo, et in inconstantia, stabilitatem et constantiam in operibus bonis non habendo, et in precipitatione, precipato animo et inconsulte multa operando, et in amore, ultra quam debui delectationes et desideria carnis mee et uoluntates proprias querendo et adimplendo, et in odio Dei, preceptis eius resistendo, et eum ut Deus diligendus est non diligendo, et in affectu presentis seculi, amorem uidelicet et desiderium in secularibus et carnalibus studiis ultra quam oportebat infigendo, et in horrore ac desperatione futuri seculi, de futura scilicet uita non cogitando nec decertando.

 Et non solum in his, sed etiam in aliis omnibus que hic memorata non sunt, grauiter et infelicissime in conspectu Dei me peccasse et deliquisse confiteor, ac nisi diuina mihi misero subueniat misericordia, omnimodis 620 me cogitatione, locutione, opere ac uoluntate perditum esse scio. Et ideo ante quam terra cum Dathan et Abiron me absorbeat, et ante quam ignis celestis cum Sodomitis me exurat, ad te Dominum Deum et creatorem meum, qui non uis mortem peccatoris, sed ut conuertatur et uiuat, confugio, et ad te, qui latroni in cruce credenti, et publicano ac meretrici confitentibus pepercisti, ueniam et indulgentiam humiliter exposco. Ne confundas, piissime, faciem meam, non derelinquas me in manibus querentium animam meam; sed respice propitius et exaudi me miserum et peccatorem clamantem et confugientem ad te. Aperi sinum pietatis ac ianuam misericordie tue, et resuscita mortuum in peccatis, uiuifica sepultum  in delictis, et ne abiicias quem ad imaginem tuam creare et pretioso Filii tui sanguine redimere dignatus es. Tu penitentibus ueniam promisisti, tu maius gaudium esse in celis super uno peccatore penitentiam agente quam super nonaginta nouem iustis asseruisti, tu per sanctum prophetam tuum nobis promisisti quod in unaquaque die peccator conuersus fuisset, dimittenda ei essent peccata sua. Quapropter sponsiones tuas teneo, de promissionibus tuis gaudeo, cum tota spe ac securitate ad immensam clementiam tuam confugio. Parce malis meis, peccatis meis, et sceleribus. Maior est misericordia tua quam miseria mea. Exaudi, Domine; placare, Domine, attende et fac. Inclina, Deus meus, aurem tuam, et audi orationem meam. Aperi oculos tuos, et uide contritionem meam. Quamuis peccator sim, tamen creatura tua sum, unigeniti Flii tui sanguine redemptus sum. Non sum tibi uilis ad saluandum qui non fui uilis ad redimendum. Sed miserere propitius et indulge. Per eumdem.


 Alia oratio.

O lux mentium Deus, expelle a me stultitie noctem, et dona mihi sapientie diem. Orire ueritatis sol iustitie, de profundissimis nature tue sinibus omnem intellectum superantibus appare in ethere animi mei, super terram cordis mei. Exstingue phantasias 621 corporum et phantasmata uanarum cogitationum mearum. Crea prolem intelligentiarum mearum in utero mentis mee. Effunde Spiritum tuum super aquas informitatis mee, ut conuersus ad te, conformis Filii tui, uideam te per te, et omnia sub te. O tu, purissima ueritas, tu uide te in me, tu intellige te in me. Per me ipsum nichil uideo nisi uana et fluxa et caduca, nichil uideo nisi falsa et corporea plasmata. Per me nichil sum nisi mors et abyssus tenebrosa et imperfecta. In te sum quantum sum, in te uiuo quantum uiuo, in te intelligo quantum intelligo. Quia tu es summa intelligentia, essentia  summa, uita summa, Pater, et Filius, et Spiritus sanctus, unitas triplex, trinitas simplex, infinita in se sine fine, Deus unus, in secula seculorum. Amen.



uII. MISSA PRO TRIBULATIONE.
Ex ueteri codice ms. bibliothece Colbertine.

Hora competente fiant litanie, cantu rei concordante. Deinde missa: Reminiscere miserationum. Psalmus: Ad te, Domine, leuaui animam meam. Deus meus, in te confido.


Oratio.

Deus, qui contritorum non despicis gemitum, et merentium non spernis affectum, adesto nostris precibus, quas pro tribulatione effundimus, easque clementer suscipiens, tribue ut quidquid contra nos diabolice atque humane moliuntur aduersitates, ad nichilum redigantur, ut nullis insectationibus lesi,  sed erepti de omni tribulatione et angustia, leti in Ecclesia tua sancta gratias iugiter referamus. Per Dominum.


Graduale: Adiutou. uersus: Quoniam non. 622 Lectio Danielis prophete.

In diebus illis orauit Daniel dicens: Domine Deus, ne despicias populum tuum, neque auferas misericordiam tuam a nobis propter Abraham dilectum tuum et Isaac seruum tuum et Isrel sanctum tuum, quibus locutus es pollicens quod multiplicares semen eorum sicut stellas celi et sicut arenam que est in littore maris. Quia, Domine, imminuti sumus plus quam omnes gentes, sumusque humiles in uniuersa terra hodie propter peccata nostra; et non est in tempore hoc princeps et propheta et dux, neque sacrificium, neque oblatio, neque incensum, neque locus . . . . . . . Cetera desunt.





uIII. LITTERAE IONAE EPISCOPI AUGUSTODUNENSIS DE DOTE ET CONSECRATIONE ECCLESIAE MONTIS BUZNINI.
Ex ueteri chartulario ecclesie Augustodunensis.


In nomine Domini et Saluatoris nostri Iesu Christi, Ionas, preueniente diuina misericordia Augustodunensis episcopus. Notum sit omnibus fidelibus sancte Ecclesie tam presentibus quam futuris quia uenerabilis uir Reimbodo cum filio suo, cuius uocabulum est Lifericus, tactus diuina clementia, cum consultu predecessoris nostri Althei episcopi capellam in pago Augustudunense, in uicaria Isiotrense, in loco qui dicitur Montem Buzninum, ex propriis rebus edificantes, atque ad perfectum usque perducentes, deprecati sunt nostram beneuolentiam qualiter eamdem capellam, eorum opere constructam, ecclesiastico ordine ad persoluendum iugiter diuinum officium solemniter consecraremus. Nos ergo beneuolam eorum 623 intentionem et humillimam petitionem considerantes, legibus canonicis dotem requirere  procurauimus, unde digne domus Dei sustentaretur. Quod deuotissima uoluntate iuxta nostri hortaminis constitutum adimplentes, pro Dei amore et sanctorum ipsius ueneratione de rebus proprietatis sue, secundum quod ratio dictabat, eidem loco nobiliter contulerunt, sicut inferiora demonstrant. Quorum rationabili et laudabili petitione percepta, ecclesiastico ordine consecrare in opus Dei omnipotentis censuimus, atque in honore et ueneratione sancti Sebastiani martyris et ceterorum sanctorum, Idibus Octobris Deo auctore solemni officio dedicauimus. Ego itaque Ragamboto, cum filio meo Hilferico, iuxta consilium et considerationem Domini et uenerabilis iamdicti Ione episcopi, prefatam capellam pro amore Dei et anime nostre remedio rebus proprietatis nostre dotamus atque in perpetuo dotatam esse uolumus. Quamobrem ad usus et ministerium prefate basilice, quam pro Dei amore construximus et consecrare rogauimus, donamus atque in perpetuo do . . . . . esse  uolumus, hoc est, in circuitu basilice, ante introitum ipsius, campum ad unum modium qui est subter fossatum, pertingentem usque ad mortuam guttam, et ad partem orientalem terram arabilem cum prato et superposito ad modios u, saluato atrio ipsius ecclesie. Similiter mansum quem Bernoinus tenet, cum iamdicto seruo et coniuge sua uocabulo Bertildis ac prole eorum, cum omnibus suis terminationibus, donamus in integrum, et alium mansum in ipso pago uel in ipso agro in uilla nuncupante uillaris, quem de Altmaro per titulum uenditionis Hilferico auo nostro conquirente nobis obuenit, cum ancilla nomine Leobertane et prole eius, pari ratione eidem loco cedimus cum omnibus adiacentiis suis et supraposito, et quicquid ad eum aspicit, aut aspicere uidetur. Cedimus etiam et pratum ad honorem prefate capelle de Abulmaro conquisitum. Hec omnia superius nominata in honorem Dei omnipotentis et ueneratione sanctorum eius, quorum memoria et uirtus ibi recolitur,  ad usus et supplementum iam sepius nominate basilice cedimus, atque de iure nostro in iure et proprietate ipsius et rectorum 624 eius transfundimus, et perpetualiter deseruitura concedimus. Et ut ab omni dominatione temporali ac infestatione heredum omni tempore libera et quieta in Domini seruitium ualeat permanere, perfecta et plenissima uoluntate tam capellam quam et res ad ipsam aspicientes matri ecclesie sancti Nazarii, et rectorum ipsius contradimus, et iure ecclesiastico subiectam atque eternaliter mancipatam esse decernimus; ita ut in omni ordinatione et dominatione faciat inde episcopus et ministri eius legibus ecclesiasticis ueluti de aliis rebus eidem matri ecclesie collatis. Ea uidelicet conditione, ut dum nos uel unus legalium heredum propinquior superstites apparuerimus, non tam iure dominationis et hereditatis quam defensionis et protectionis in mundeburdum omni tempore uite nostre habere ualeamus, persoluentes partibus sancti Nazarii  ipso die Cene Domini, quando chrisma conficitur, libram cere annis singulis. Dum uero nos aut quilibet ex successoribus heredum nostrorum prefatam capellam cum omni integritate rerum suarum ad honorem ecclesie possidendo conseruauerit, et custodiendo possederit, censumque synodalem partibus sancti Nazarii tempore fixo persoluerit, nulla sit licentia episcopo aliqua forte stomachatione uel cupiditate commoto ius hereditatis nostre uel successorum nostrorum alienare, aut in suos usus retorquere, aut perturbare. Si quis uero, quod futurum esse non credimus, si nos ipsi aut quilibet ex heredibus nostris, uel ulla emissa persona, contra hanc nostre donationis dotationem tergiuersando aliquam calumniam generare domui Dei et inferre uoluerit, uel eiusdem ecclesie res diuidere, aut in suo diabolica cupiditate inflammatus retorquere tentauerit, aut de suprastatuto censu tardus aut negligens apparuerit, tunc legaliter reddere cogatur; uel si noluerit, partibus matris ecclesie, aut cui litem intenderit,  auri libram una cum cogenti fisco exsoluere compellatur, et insuper quod repetit, nullum obtineat effectum, cum stipulatione subnexa. Et ut hec donationis et dotationis nostre chartula, quam promptissimis animis matri ecclesie sancti Nazarii contradidimus, plenissimam et perfectam atque inconuulsam omnibus temporibus obtineat firmitatem, 625 non solum manu nostra subterfirmauimus, sed et religiosorum eiusdem canonicorum seu nobilium fidelium laicorum manibus corroborandam tradidimus.





IX. EPISTOLA LAMBERTI EPISCOPI CENOMANENSIS AD HILDEBRANDUM EPISCOPUM SAGIENSEM.
Ex ueteri codice ms. bibliothece Colbertine.

Sacris semper meritis uenerando Hildebrando pontifici magnifico Lambertus nullis meritis episcopus eternam in Domino felicitatem. Notum facimus uestre paternitati qualiter quidam erronee factionis detestabilis, nomine Raino, nonam et decimam ecclesie  nostre temerario ausu retinere et fraudare presumit. Super quibus ausibus et factis atrocibus non solum semel et bis sed et frequenter a nobis et a nostra Ecclesia eum constat esse admonitum. Sed nec admonitionibus parere nec Ecclesie nostre satisfacere ullo modo uoluit. Unde nos ex diuina auctoritate cum sanctis et gloriosis martyribus Geruasio et Protasio et omnibus sanctis predictum sacrilegum Rainonem cum omni domo sua ab Ecclesie liminibus et cetu Christianorum excommunicatum et anathematizatum habemus, donec ab his nefandis actibus conquiescat, et Ecclesie nostre satisfaciat. Unde his nostre paruitatis litteris uestram beatitudinem admonere presumimus, ut sicut a nobis est generaliter excommunicatus, ita et a uobis et ab binni Ecclesia uestra seclusus et excommunicatus habeatur. Modum autem excommunicationis, qualiter . . . . . . . . .  inditus, uestram nullatenus carere credo paternitatem. Opto sanctitatem uestram prosperis successibus in Christo semper ualere.





626 X. TESTAMENTUM RICULFI EPISCOPI HELENENSIS.
Ex chartulario ecclesie Helenensis.

In nomine Domini nostri Iesu Christi, anno uerbi incarnati 915, indictione 3, Riculfus Dei gratia sedis Elenensis episcopus donator ad domum sancte Eulalie uirginis et martyra Christi matrem ecclesiarum Russilionensium siue Confluentium necnon ualle Aspiri, successoresque mei ibidem Domino militantes. Ideo dono ego Riculfus gratia Dei Elenensis sedis episcopus prefate ecclesie uestimentis sacris que acquisiui, et libris, seu et calices, cum patenis et rebus que in cultu Dei pertinent, quorum per nomina uocabula illorum: id est, cruces duas aureas cum gemmis pretiosis, capsam eburneam unam, calices  argenteos, unum cum auro cum patena, et alium sine patena, et alium calicem quotidianum; Sion argenteum optimum unum, incensarios II, cum catenis argenteis, candelabros cum argento quatuor, conchas ereas II, ad chrisma conficere urceolo I, cum aquamanile, ansatum ereum I ad aqua benedicta, scrindos paria 1 ad uestimenta sacra saluandum, pectenem eburneam unam, tabulas eburneas duas, caligas et sandalias paria duo, amictos cum auro quatuor, albas quinque, tres claras, et planas duas, roquos quatuor, unum purpureum cum auro, et alium palleum Greco, et alios duos in Grecia factos, zonas quinque, una cum auro et gemmis pretiosis, et alias quatuor cum auro, stolas quatuor cum auro, una ex illis cum tintinnabulis, et manipulos sex cum auro, unum sex iis cum tintinnabulis, casulas episcopales optimas tres, unam dioprasiam, et alias duas de orodonas, annulum aureum unum cum gemmis pretiosis, et uuantos paria unum, camisas ad Textum  et Missalem quatuor, unum cum auro purpureum, et alios palleos corporales quatuor, palleos quatuor, e brosdo unum, dalmaticas tres, capas 627 duas, una purpurea, et alia bition, toalias olicias duas, una cum argento uel clauellos spaniscos duos, altare argenteum unum, facistergio uno, cessino pallio uno. Librorum quoque numerum per uocabula ipsorum, id est, Textum Euangeliorum unum, Missales tres. unum quoque Missale et Lectionarium in uno uolumine, alium uero Missale cum Antiphonario in uno uolumine, Smaragdum unum, Traditiones euangelii et epistolas libros duos, librum Rabanum unum, Expositum in Euangelium et Epistolas, Eptaticum unum, Expositum super Genesis librum unum, libro Salomon uno, libro Machabeorum uno, librum Iob, et Tobie, et duodecim Prophetas minores in uno uolumine, libro uno Tobie, Iudith, Esther in uno uolumine libro uno, Martyrologium optimum unum, Psalterium unum, Canones duos, quaterniones de canones, librum Augustinum unum contra quinque  hereses, Orationarios libros duos, Cyclum unum, Sententiarum de diuersis causis librum unum, libros legis duos, unum Romanum, alium Gothorum, quaterniones optimos super Genesis et Regum et Machabeorum et Prophetarum luculentissime expositum in uno uolumine, ad ecclesiam consecrandam quaterniones duos, ad uisitandum infirmum quaterniones duos, ad ordinationes ecclesiasticos quaternione uno, Medicinale unum. De his itaque rebus, et de aliis per testamentum, quod detestatum habeo, dono prefate ecclesie sancte Eulalie in Comitatu Russilionensium siue Confluentium atque ualle Aspiri, quicquid in iis locis acquisiui, aut auxiliante Deo acquirere potuero, tam ex comparatione quam ex commutatione, etc.---Facta scriptura donationis iste u Idus Decembris anno XuIII regnante Carolo rege filio Ludici  .



628 XI MANUMISSIO CONSTANTIAE.
Ex Chartulario monasterii Usercensis.


Qui debitum sibi nexum relaxat seruitutis, retributorem Dominum in futuro iudicio pro mercede sua sibi esse sciat. Ob hoc igitur ego infra denominatus Rainardus, considerans casum fragilitatis mee, ideo absoluo quamdam uernaculam meam nomine Constantiam, pro amore Dei, et pro remedio anime mee, et pro remedio anime patris mei et matris mee, de omni iugo seruitutis, ut post hunc diem in quatuor angulis terre licentiam et potestatem habeat faciendi qualemcunque seniorem eligere uoluerit in omnibus, et sibi ambulet, et sibi uiuat, et libera et absoluta maneat omnibus diebus uite sue. Sane si quis, ego ipse, aut ullus ex heredibus uel propinquis meis, aut ulla aliqua immissa persona, contra hanc absolutionem ullam calumniam generare  presumpserit, in primis iram Dei omnipotentis incurrat et sanctorum omnium, simulque cum Dathan et Abiron in inferno participationem habeat, et absolutio ista firma et stabilis permaneat omni tempore. Facta absolutio ista in mense Martio, regnante Carolo rege. S. Rainardi, qui absolutionem istam fieri uel affirmare rogauit.





XII. TESTAMENTUM DOMNI ADEMARI uICECOMITIS SCALARUM ET ABBATIS TUTELENSIS.
Ex Chartulario ecclesie Tutelensis.

. . . . In primis ergo relinquo et reddo sancto Martino et monachis in antedicto monasterio sibi seruientibus 629 abbatiam ueterem, que, sicut iam dictum est, a proauo patris mei mihi successerat, ecclesiam scilicet sancti Iuliani iuxta idem monasterium constructam, ecclesiam sancti Petri de castro ipsius uille, ecclesiam sancti Martini de Laguena,  ecclesiam sancte Fortunate, ecclesiam Marie de Lagarda, ecclesiam sancti Amantii, ecclesiam sancti Boniti del uerni, ecclesiam sancti Marcialis Faurcensis, ecclesiam sancti Boniti de Aualosa, ecclesiam sancte Marie de Selliaco, ecclesiam sancti Iuliani de Porcaria, ecclesiam sancti Laurentii de Gorsa, cum ipsis curtis, cum uillis, cum pratis, cum siluis, et cum omnibus que ad ipsam abbatiam pertinebant. Hec omnia cum iniuste nec sine crimine possiderem, Deo et sanctis eius satisfaciens sponte reliqui. Ut uero misericors et omnipotens Deus et mihi et omnibus meis parentibus presentibus, preteritis, et futuris, tam istius quam reliquarum ueniam conferre dignetur culparum, et ut prefatus sacer locus in suum ad integrum restitui possit statum, de proprio iure optima queque atque cariora eidem decreui deleganda, cum legitimum utique non haberem filium. Ex quibus primum omnium est Scalas castrum meum, cum omni caslania, et cum uniuersis  feualibus, et cum Ecclesiis, et cum curte mea de Cannaco, cum uillis circumquaque sitis, et cum curtis, et cum siluis, et cum aquis, cum ingressibus et exitibus omnibus, seruis quoque et ancillis. uicariam quoque Nauensem, et uicariam Spaniacensem, et totum quod habeo in uicaria Beennatensi, et ecclesiam sancti Pardulfi, et Placiacum, et ecclesiam de Acuto monte, et ecclesiam sancti Martini que est inter Dustrem et Dordonia, et ecclesiam de Albuciaco cum mansis et cum uineis de Murell, et castrum meum Mulsedonum cum omni ipsius caslania et cum ecclesia sancti Martini subter eum posita. Et in uicaria Argentadense curtem meam Longor, cum uineis de Cortoiolo, et paxerias, pratis, campis, et uillam meam Grandem campum. Et alodum quem pater meus acquisiuit de comite Raimundo [supra lineam de Perteus] in uicaria Spaniacensi seu Faurcensi, et Marcum, et Abilensem, et ecclesiam sancti Boniti, et uillam que est in uicaria Briuensi Pauliacum  dictam cum uineis et cum omnibus ad ipsam pertinentibus, et 630 uillam que uocatur Marcus cum uineis et omnibus nichilominus ad se pertinentibus, et in ipsa uicaria mansum meum ubi Eliseus uisus est manere, cum uineis, cum pratis, et omnibus ad se pertinentibus, et uillam que dicitur Clarafaga, et Biareni, et uillam que uocatur uallis, et uillam que dicitur Grandis riuus et uillam que uocatur Betelanita, et uillam que dicitur Bedenas, et Capellam que Nouauilla dicitur, cum ipsa curte, et totum quod ad ipsam curtem pertinet, et unum mansum in uilla de Confulento, et uillam que dicitur Colia in uicaria Spaniacensi, et ecclesiam de Branceliis, et ecclesiam sancti Iuliani de Garriga, et unum mansum in uicaria Tornensi in uilla Montilio dicta, que omnia in comitatu Lemouicensi sunt sita, dono sancto Martino et monachis eius Tutelensibus. In comitatu uero Caturcensi similiter post mortem meam et Gauzberti fratris mei et Gauzle uxoris  mee dono sancto Martino et monachis in monasterio Tutelensi sibi seruientibus castrum meum Foliosum, quod est in uicaria Casiliacensi, et curtem meam uairiacum, cum ecclesia sancti Stephani que olim uocata est sancti Boicii, et ecclesiam sancti Martini, seu ecclesiam sancti Germani, necnon et ecclesiam sancte Marie de Macerias, et Cambonem, cum uineam de Faga, et quatuor mansos de Ampulliaco, et plantadam meam que est iuxta sanctum Michelem, et cum uineis de Celsiaco, cum uillis et siluis, cum aquis, cum exitibus et ingressibus, cum seruis et ancillis et cum liberis, et cum omnibus ad ipsum castrum uel ad ipsam curtem pertinentibus. castrum etiam bellum, et ecclesiam de Calesso, et mansos de Cambonanc, et Mairacum, et Buxarias, et Matronam, et uichirac, atque uogaironum, et Longorem, cum ipsis uineis de Cortoiolo, cum uitis ad piscandum, et Croissiam curtem meam cum ecclesia et cum omnibus appendiciis eius, et ecclesiam  de Mairinaco, et Pardinis, et Becedam, et ecclesiam sancti Medardi, et Cloiols, et fossam Amalgerii, et uillam que dicitur uilaris, et aliam uillam que dicitur Mons Iouiniani, et uedriuineas, et mansos de Iuliaco, sita in predicto comitatu Caturcensi, nichilominus sancto Martino dimitto et ecclesie Tutelensi. 631 Hoc quoque sciendum, quia in bosco de Borma de curte de uairiaco concessa est ad feuum pars quedam uicariis a Borma cognomen trahentibus ad edificandum tantum presidium propter tuitionem atque defensionem rerum sancti Martini circumquaque existentium, non ad aliquod quasi ius proprium ibi sibi uindicandum, cum ecclesia sancti Petri de Borma similiter cognominata et quibusdam rebus ad ipsam pertinentibus, et quidquid habent in riparia et in aqua machinas aptas piscium captionibus.

Hec igitur omnia, tam scilicet hactenus iniuste possessa, quam iure hereditario ad me pertinentia, ego Ademarus reliqui siue donaui sancto Martino et  seruientibus sibi monachis pro salute anime mee, et uxoris mee Gauzle, patris et matris mee, et omnium propinquorum et amicorum meorum tam in hoc seculo adhuc degentium quam etiam ab hoc iam migratorum, preterea pro rege nostro Rodulfo, atque seniore nostro Ebalo comite [de Perteus], quibus concedentibus hec omnia perfecimus, postremo specialiter pro illis qui predicti loci atque habitatorum ipsius tutores et defensores fuerint. Ipse quoque ego Ademarus uicecomes sentiens mihi appropinquare terminum presentis uite, uidens etiam me legitimum non habere filium cui iure meas amplas dimitterem possessiones, Deo aspirante cepi tractare qualiter rebus quibus temporaliter usus fueram in presenti seculo, eternaliter uti possem in futuro. Quod taliter mihi euenturum indubie confido, si quod temporali heredi dimittere nequeo, sancte Ecclesie, Christi uidelicet sponse, reliquero; ut cum ipse iudex uiuorum et mortuorum ad iudicandum  uenerit, pro temporali sue sponse sustentatione eterna me donare dignetur mercede. Hac igitur de causa dimitto Deo et sancte eius Ecclesie, pro salute anime mee, sicut iam supra dictum est, et pro animabus omnium propinquorum et amicorum meorum siue seniorum, ipsorum quoque qui huius mei scripti defensores fuerint, hec uniuersa que subter habentur descripta. Ex his sunt, post rebus superius descriptis, curtis mea Tauriacus cum ipsa ecclesia, et quod habeo in Molle, et terras meas de Bulciaco, que sunt de uairaco, et quodcunque in 632 Gintraco et in Salle, quod de Sigiberto sacerdote conquistaui, et uilla mea Maisit, et mansus meus ubi manet Adalrandus in Laustanicas, curtis etiam mea Madriniacus et Pariacus cum ipsis Ecclesiis, et uernias, et Mespelium, et Cassanias, et Potentins, et Coozono, et Presangas, et uilla mea Caminus cum Ecclesia, et Laus, et unam uineam in Rofiniaco, alodus quoque meus Blauiniacus, et  mansi duo in Nantiliaco, et uinea in Pardinas que fuit Donadei, et quod habeo in Altudere et in Dezenato, et plantadam meam ad Pogium, cum ipsis capmansis, et cum uinea quam de Arnaldo acquisiui, necnon et Ecclesiam sancti Albini, et Taurins, et Cassanias, et unus mansus in Laustangas usi uisus est manere Berdandus, et mansi qui sunt in Brancato, et uineam meam in Donzenaco, et mansum de Brasc, quem de Rotberto comparaui, et uineam de ualle Mauriana, et unum mansum in Calzfurno, et unam uineam in Lineriaco, et alodum meum in uicaria Camboliuense, et siluam Maleuallis, et uillam de Ribaus, cum siluam de Monbresme, et mansum ubi Ingelbertus manet prope de uairaco, et unum mansum in Argentado, et Camelarias, et Cuculonia, et uinzacum, et mansos tres in Dauza et Pedania, cum uineam quam Bernardus plantauit, et ualannonus, et Alix.

Hec quoque inter quosdam meos relinquo propinquos et amicos, hoc est, Floriacum et Montelium,  et uineam meam Scopiac, et uinee mee in Detnato et Damella, et mansi mei de Angulo et Taraiasa, et unum mansum in Spaniaco, et unam uineam in Blandina, et alodum meum de Montaniaco, cum uineis quas de Witardo acquisiui, et unam uineam in Quincono, et mansum meum de Rete, et alodum in uerniolas, et alodum meum de Scorbinio.

Quamuis igitur ego Ademarus diuersis temporibus diuersis ecclesiis et hominibus tam propinquis quam amicis et fidelibus meis multa uel dicto uel scripto fecerim aut mutauerim dona, hoc tamen testamentum scriptum uolo ut ratum et firmum atque immutabile maneat et perseuerat in seculo. Amen.

Sunt autem monachi in munburdo regis ad locum saluum faciendum, non ad aliquid persoluendum nisi solas orationes.

633 Ceterum contestor et adiuro omnes propinquos atque successores meos cunctosque illius cenobii uicinos tam presentes quam futuros per tremendum  sancte Trinitatis nomen et meritum beati Martini et sancti Laudi, qui ibi deportatus est, ut nullus uel monachos uel quaslibet eorum res inquietare aut sub potestate seculari ullo modo redigere presumat. Quod si qui hereditatem Dei possidere tentauerint, maledicantur per uniuersum orbem terrarum, dicaturque de illis: Deus meus, pone illos ut rotam et sicut stipulam ante faciem uenti, et confundantur in seculum seculi. Non sint coheredes Christi, nisi resipuerint, sed participes Pharaonis, qui ait: Dominum nescio, et Isrel non dimittam. Principes uero quibus hec scriptura presentata fuerit per iudicium uiuorum atque mortuorum contestor ut hanc omnimodis defendere studeant, memores quia maledictus est omnis qui transfert terminos, id est, constitutiones, patrum suorum.

Ut autem hec auctoritas firmior perseueret senioris nostri Ebali [comitis de Perteus] hanc auctoritate firmari rogauimus.

 S. Ebali comitis et Willelmi filii eius.

S. Ademari, qui hec fieri rogauit.

S. Odolrici uicecomitis de sancto Cirico.

S. Gauzberti uicecomitis.

S. Rotberti.





XIII. LITTERAE RODHMUNDI EPISCOPI AUGUSTODUNENSIS DE CAPELLA CENTISSAE DATA DUOBUS CLERICIS.
Ex ueteri chartulario ecclesie Augustodunensis.

In nomine Domini Dei eterni et Saluatoris nostri Iesu Christi. Rodhmundus eiusdem propitiante 634 miseratione humilis Eduorum antistes. Omnibus notum facere uolumus Dei et sancte Ecclesie fidelibus presentibus atque futuris quoniam cum apud predictam urbem resideremus, adierunt conspectum nostrum prelati eiusdem nostre Eeclesie, Udolmannus decanus, Radaldus abbas et prepositus, et Almarus archidiaconus, precantes serenitatem  nostram, et ostendentes nobis qualiter habebant quamdam capellam, quam consentire uolebant duobus fratribus clericis Girardo et Wichardo, si tamen nostrum mererentur habere assensum. Que siquidem capella est sita in comitatu Belnensi, in uilla Centissa, sacrata in honore sancti Germani confessoris Christi. Unde ad resistendas secularium uersutias suam dispositionem nostre inscriptionis auctoritate corroborari exoptabant. Iussimus itaque huius nostre inscriptionis testamentum fieri; cuius auctoritate decernimus et decernendo allegamus ut predictam sancti Germani capellam per consensum canonicorum eiusdem nostri loci prelibati duo clerici fratres Girardus canonicus et Wichardus diebus quibus aduixerint teneant, regant, possideant, ea ratione, ut synodalia persoluant debita, et censum quinque solidorum mense Martio usibus canonicorum inferre non negligant. Ut autem huius nostre cessionis largitio pleniorem in Dei nomine obtineat firmitatem, manibus propriis firmauimus,  et fidelibus nostris ad roborandum tradi iussimus. Acta Augustiduno feliciter in Domino. Amen.

    Rodmundus sancte Eduensis Ecclesie peccator episcopus subscripsi.
    Girardus cardinalis archidiaconus subscripsi.
    Udolmannus humillimus diaconus subscripsi.
    Radaldus abbas et prepositus subscripsi.
    Gerardus abbas subscripsi.
    Almarus archidiaconus subscripsi.
    Teutho abbas subscripsi.
    Hugo humilis leuita et precentor subscripsi.
    Arnulfus abbas subscripsi.
    Heldegrimus archipresbyter subscripsi.
    Geraucus archipresbyter subscripsi.
    Warnerius scholasticus subscripsi.
    635 Heriueus subscripsi. Rodmundus subscripsi.
    Constantius Scholasticus subscripsi. Optadus subscripsi. Boso sacerdos subscripsi. Teotbertus  sacerdos subscripsi.
    Ego uuido leuita ad uicem Suaui cancellarii scripsi et subscripsi.
    Data III Kal. Augusti, indictione 12, anno primo regnante Lothario rege.







XIu. CONCORDIA MONACHORUM TUTELENSIUM ET AURELIACENSIUM.
Ex chartulario ecclesie Tutelensis.

Notum sit omnibus monasteriorum fratribus, uidelicet Aureliacensis et Tutelensis, tam presentibus quam futuris, quia inuicem habuerunt querimonias Raimundus Aureliacensis abbas et Bernardus Tutelensis abbas. Ioannes abbas, qui propinquus beati Geraldi dignoscitur fuisse, simul utrasque ecclesias tenuit, et quasdam possessiones sui iuris, que sibi a parentibus contigerant, ecclesie beati Martini Tutelensis monasterii dedit, scilicet presbyterale ministerium  ecclesie sancti Amancii de Faurcio, et tres mansos in eadem curte, mansum Geraldi, et mansum Frudini, et mansum Rotgerii, et quindecim debitales porcos in eadem curte, freda regalia que Ioannes habebat annuatim de manu regis Francorum in Tutelensi castro. Dedit et alios quinque mansos in parochia de Argentado. Has res superius nominatas dedit ecclesie beati Martini et monachis ibidem Deo famulantibus Ioannes abbas, hac quidem conditione, ut unoquoque anno in festiuitate beati Geraldi tres libras piperis aut pigmenti Tutelenses fratres Aureliacensibus persoluerent. Eo quidem uiuente, ut patres nostri soliti sunt referre, reddebatur absque ulla contradictione. Post mortem uero ipsius orta est sepissime lis. Tandem facta est pax hoc modo. Ego 636 Raimundus Aureliacensis abbas, cum consilio fratrum meorum, hoc Tutelensibus fratribus graue fore cognoscens, rogatu illorum atque humili prece, Bernardo abbati fratri nostro et filio  nostreque congregationis monacho suisque successoribus omne annuale censum remitto.



Xu.  EXCOMMUNICATIO RAGENARDI COMITIS SENONENSIS RENOuATA ADuERSUS GAUZFRIDUM ET GEILONEM CANONICOS SENONENSES.
Ex ueteri Libro Pontificali ecclesie Senonensis, qui nunc exstat penes clarissimum uirum Antonium uionem Herouallium.

Immensus dolor nos urget ad gemitum, ac indicibilis mestitia commouet ad fletum, quando illos quos passio Christi a iugo diaboli redemit, et a sordibus peccatorum sacer baptismus purificauit, et Ecclesie catholice corpori sociauit, nunc iterum se ipsos sponte antiquo hosti subdere uidemus, et non solum membris Christi persecutionem inferre, sed etiam contra ipsum totius creature auctorem et dominum bellum moliri. Qui enim sacrosancte Ecclesie  structores atque defensores esse debuerunt, modo uenenato diaboli furore uexati, atque ferina rabie  concitati, omni timore Domini postposito, et remedio penitentie neglecto, ecclesias in Dei honore ac perpetue uirginis Marie sanctique Stephani dicatas lacerare ac sine pastore esse non pertimescunt, uiolenter usurpantes ea unde sancta Dei debet restaurari Ecclesia. Admonemus etiam et admonendo adiuramus ut incorrigibiles, et qui pestiferis et flagitiosis moribus sunt irretiti, sicut a bonis moribus sunt alienati, ita et a consortio fidelium fiant extranei. Igitur cognoscat uniuersalis Ecclesia hostes seuissimos et tyrannos improbos, aduersarios et persecutores pessimos sancte Dei Ecclesie, 637 Gauzfridum atque Geilonem Ragenardum et Rodmundum eius filium, eorumque Canonicos, preceptorum commilitones ecclesiasticarum rerum peruasores, Dei contemptores, sanctorum canonum transgressores, pastoris sui contradictores,  quos ab ipso summo pastore Christo, et beatissima eius matre Maria, atque beato Petro apostolorum principe, cuius, quamuis indignus, auctoritate et magisterio fungor, nisi citissime se emendauerint et satisfaciendo commissa fideliter restituerint, eos cum omnibus sanctis in celo meritis uiuentibus et in terra miraculis fulgentibus obligamus, et a nobis secundum potestatem nostre prauitati concessam ligandi atque soluendi excommunicamus atque anathematis gladio transfigimus. Deinde excommunicamus G. a. u. z. f. r. i. d. u. m., G. e. i. l. o. n. e. m., Grobertum diaconem, qui meum iniuste usurpat archidiaconatum, uuangerium, Arricum, postea uero Ansellum, item Ansellum, Hugonem, Ansegisum, Balduinum,. . . . . . . . Hos et omnes qui postquam archiepiscopalem suscepi benedictionem, sanctum Sennensis ecclesie locum ingredi non permiserunt more antecessorum meorum, desistentes a ueritate, adherentes mendacio, insuper anathematizamus per  Patrem et Filium et per Spiritum sanctum et per auctoritatem nobis a Deo concessam, ut nullam Christianorum  habeant portionem, ecclesiamque Dei non ingrediantur, neque missa eis ab aliquo celebretur, nisi eidem pene uoluerit subiacere. Nulla pro eis uel pro illorum offensis, nisi satisfecerint, fiat oblatio uel commemoratio. Non thuris neque incensi, sed neque sacri luminis, carne uiuentes uel morientes portionem accipiant, sed cum prauis et contra Deum tumentibus sanctosque lacerantibus. Fiat pars et hereditas eorum ignis indeficiens et cruciatus perpetuus. Maledicti sint in ciuitate, maledicti in agro. Amen. Maledicti sint in domibus, maledicti sint in uillis. Amen. Maledicti in saltibus, maledicti in aquis. Amen. Maledicti sint in uicis, maledicti in plateis et in omnibus locis. Amen. Nisi correcti existant, multiplici maledictione induantur. Amen. A nemine sacerdotum in articulo 638 mortis uisitentur, neque in cemeteriis Christianorum sepeliantur, sed uelut cadauera fetida proiiciantur. Amen. Maledicta sint horrea eorum, et maledicte sint reliquie illorum.  Amen. Maledicti sint ingredientes et egredientes. Amen. Percutiet eos Dominus egestate, febri, et frigore, et estu, et persequatur donec pereant. Amen. Sicut hec lucerna exstinguitur in oculis hominum, sic exstinguantur lucerne eorum in perpetuum. Amen.





640 XuI. LITTERAE RICHARDI ARCHIEPISCOPI BITURICENSIS DE CONSECRATIONE ECCLESIAE uIPPLENSIS.
Ex chartulario monasterii Capelle in diecesi Bituricensi, cap. 36 et 86.

Ex parte Dei omnipotentis, et Filii, et Spiritus sancti, et omnium sanctorum. Noscant omnes catholice Eccclesie filii me Richardum Biturice sedis archiepiscopum ad quamdam uillam mei archiepiscopatus uippleis nomine deuenisse, ut in maiori eiusdem uille ecclesia, uidelicet parochiali, in honore sancti Martini constituta, altare consecrarem  et concilium ibidem facerem. Ut uero ecclesiam prefatam, in qua altare erat, in manu ministrorum Dei ponerem et a laicorum manibus eripere ualerem, altare consecrare uel etiam stolam collo superponere nolui quousque laici qui huius ecclesie et superioris huic uicine oblationum participes exstiterant, se amplius nichil accepturos inde in presentia mea et omnium circumastantium promisissent. Quo perpetrato, eamdem ecclesiam et aliam huic adiacentem Deo et sancto Dionysio et priori Hugoni et monachis de Capella, quibus Radulfus de Paciaco iam dederat hoc quod in eadem ecclesia tam intus quam extra habebat, annuente Hunbaldo Uriacensi, a quo secundum laicorum ueterem consuetudinem mouere ecclesia dicebatur, et Rotgerio archidiacono et Gosfrido archipresbytero et ceteris tam clericis quam laicis coram quamplurimis circumastantibus, qui consecrationis conciliiue causa conuenerant ex parte Dei et S. Petri S. Stephani  et ex nostra auctoritate archiepiscopali uirga attribui, et etiam de reliquiis eiusdem ecclesie e puteo eadem die extractis quamdam partem quam ad suam deferret ecclesiam, priori Hugoni de Capella in memoria huius doni ego tradidi, et de nostro proprio sigillo hanc 641 chartam sigillari precepi. Hoc factum est in tempore Philippi regis, uicesimo et nono anno sui regni. S. Richardi archipresulis. S. Hunbaldi Uriacensis. S. Amblardi Guillebaldi. S. Rotgerii archidiaconi. S. Gosfredi archipresbyteri. S. Andree archidiaconi. S. Petri de Giis. S. Radulfi clerici. S. Rotgerii capellani. S. Bernardi clerici. S. Aimerici clerici. S. Petri lo Grogn. S. Rotgerii Maleuizini. S. Aimerici de Guiranda. S. Araldi de la Coldra. S. Radulfi Maleuizini. S. Hunbaldi de Agia. S. Dalmacii Chabri, et aliorum plurimorum qui interfuerunt. S. Benedicti sancti Gildasii monachi, qui hanc chartam scripsit.





XuII. IUDICIUM AGANONIS EPISCOPI AUGUSTODUNENSIS ADuERSUS RAGINARDUM.
Ex ueteri chartulario ecclesie Augustodunensis.


In nomine Domini nostri Iesu Christi Dei eterni. Agano Dei gratia Eduorum episcopus. Diuine preceptionis monent cunctos eloquia ut quoties res ecclesiastica a quoquam detinetur, equitate debeat imminente restitui. Quocirca nouerit omnium sancte Dei Ecclesie fidelium atque nostrorum unanimis uniuersalitas quia dum in estiuo tempore per Beliniacum transiremus, in nostri itineris transitu obuios habuimus homines potestatis illius uocibus luctuosis coram presentia nostra conquerentes super Raginardo fratre nostro, qui eos nouis et inauditis legibus iustificabat, de nimiis redditionibus, de magnis exactionibus, quas quotidie exigebat, sed et de malis consuetudinibus quas in diebus suis in potestate eleuauerat, angustie multe, misericordia  nulla, et non erat qui adiuuaret, multaque a clericis nobiscum euntibus de iniuriis ab eo de die in diem illatis, de illicitis superpositionibus, seu et diuersis oppressionibus a seruientibus suis inmissis, nostris intimata sunt auribus. Unde 642 quia preclarus dies Pentecostes euoluto anni circulo imminebat, illique solemnitati multos optimates, sed et fere totius regionis principes apud Augustidunum interesse noueramus, piissimumque Burgundionum ducem, Hugonem scilicet, cateruatim adfuturum non ignorabamus, dignum duxit nostra paternitas illos clamores interdum patienter differre quousque omnibus ad predictum diem congregatis, nobisque donno et religiosissimo Patri nostro Rocleno sancte Cabillonensis sedis presuli coniunctis, una cum eius pio consilio importabile iugum malitie nostra compassione a communi fieret auctoritate leuigatum; ut populus Dei nobis ab eo commissus sub nostra protectione lege et iustitia et dignitate sibi conseruata  respiraret, liceretque ei quiete iusteque uiuere sanctique Nazarii et clericorum suorum utilitatibus secure et fideliter uacare. Superna igitur largiente pietate corporaliter atque in Dei nomine in predicte festiuitatis uigilia nostre humilitati sua se reuerentissima sociauit persona. Ille namque prius pro diuini amoris respectu et beatissimi Nazarii martyris ueneratione, eius sacratissimi templi deliberauerat optata uisitare limina, Deique aspirante gratia magnum istius itineris perficiendi nosque uidendi desiderium quia implere meritus fuerat, gaudebat. Et dum ab eius sacro ore dulcibus rigaremur uerborum sitientes fluentis, suisque sacris admonitionibus paterno more instrueremur, eius sanctitati intimare curauimus ea que ad communis profectus augmentum essent, si nostra iusti uigoris censura corrigerentur, et ad eiusdem communionis detrimentum pertinerent, si pari negligentia que corrigenda erant incorrepta remanerent. Proinde idem clarissimus  Pater atque beatissimus pastor ea que sue sacre simplicitati erant incognita per nostrum ueridicum cognoscens relatum, nobiscum alto cepit pertractare consilio qualiter consensu communi oppressiones iniuste et superpositiones illicite sua consociali et nostra cepiscopali ducalique abolitione essent euacuate. Nam iustum apparuit omnium fidelium nostrorum industrie ut quia pietate diuina tante dignitatis persone, principes uidelicet Christiane militie, concordi bone uoluntatis studio erant unite, quidquid impie rectorum 643 prauorum ceca subditis hominibus intulerat cupiditas, adhibita iustitie linea fieret quantocius correptum, et omnia bona in Dei nomine consequerentur, nostroque felicissimo indulto mansura atque confirmata consisterent. Transacte autem noctis uigiliis celebratis, illucescente iamdicto Pentecostes die, nobisque ex more post primam diei horam in unum coadunatis, ibi ferme omnis clericorum prelibati martyris Nazarii conglobata  multitudo uocibus uiuidis nostre pietatis clementiam sibi flagitauit obnixe adfuturam, dicens potestatem Beliniacum legis et iustitie et pietatis beneficio esse priuatam, atque tot oppressionibus et superpositionibus a supradicto Raginardo adeo esse affectam ut iam ferre tam diuturnum ac intolerabile non posset malum. Quorum clamoribus inmensis et miseriis nostra commota serenitas, diuinum etiam formidantes iudicium, si nostra non mitigarentur auctoritate, licet in tanta die non secularibus sed diuinis officiis uacandum esset, tamen precepimus ut prefatus Raginardus cum suis, sed et fideles et seniores nostri, huic negotio interessent, in capitulum uenirent; in quorum presentia clericorum querelas promisimus nos esse audituros. Quibus illo uentis, etiam nobilissimi uicinarum urbium uiri pro hac re nostris sunt accersiti consiliis. Igitur nobis una cum uenerabilibus clericis, et cum religioso cepiscopo, necnon et cum nostris dilectis optimatibus, in capitulo sancti Nazarii residentibus, presente etiam duce  Burgundie cum suis castoreatis proceribus, clericorum querele in medium sunt prolate iterum atque iterum dicentium prefatam uillam et habitatores eius nimio fasce malarum consuetudinum, assiduitate exactionum quas semper prelibatus Raginardus exigebat, grauari et pene confundi, quando ex unoquoque manso ab habitatore possesso porcus et agnus, gallina et pullus, fenum et annona, denarii, necnon et ea que necessaria erant, solebant extorqueri. Ad id enim homines potestatis iam redigebantur, et in tantum de eorum uite periculo agebatur, ut omnes clamitarent, sicut uita hominum semper querula est, se ad nimiam paupertatem aut prorsus ad omnem exinanitionem substantie peruenturos; presertim cum et tyrannica predonum 644 rabies eos sine cessatione afflictaret, et a senioribus suis, in quorum beneficiis commanebant, pro simili census redditione grauarentur; sed et peccatis exigentibus tam peste animalium quam sterilitate terre misera et horribilis  usquequaque declamatio ferebatur. uentilata autem utrorumque causa, et partis utriusque ratione audita, licet omnium unus esset clamor, singulorum tamen clamores nostra uoluimus discutiendos esse presentia. Cognita autem rei ueritate, que consuetudines iuste, et que iniuste, tandem inuenimus homines sancti Nazarii a nefanda iamdicti Raginardi suorumque oppressione tanta perpessos fuisse mala ut lex et iustitia nominetenus non ueraciter in eos teneretur; et non solum iustitia facti erant extranei, sed nec in his malis nullus modus contendebatur seruari. Deinde quidquid illis iniuste a predicto saluatore cognouimus fuisse superpositum, pro communis lucri mercede absoluentes, irritum fecimus, et malas consuetudines, ne amplius redderentur, nostra communi auctoritate prohibuimus; iustamque consuetudinem omnibus rite conseruandam reddendamque statuentes denominauimus, et si fieri posset ut ex hoc toto, hoc est, et ex iustis et ex  iniustis consuetudinibus, remissionem illis faceret, nos optaremus. Sed quia crebro dictus frater noster nobis in hoc consentire noluit, longa tandem deliberatione communique consultu, ipsis acclamantibus et expetentibus, unum, quod ponimus, remedium prestitimus; ut summa uidelicet illa nimis importabilis minueretur, iniustitie annullarentur, et per singulos mansos singulis habitatoribus frequentatos sex denarios et unum obolum duosque auene sextarios singulis annis rependerent; atque ita nec potestati nostre nimia esset profligatio, nec superius dicto Raginardo omnis usquequaque uideretur destitutio. Paratis autem fere omnibus hominibus sancti Nazarii iurare istam ueram et iustam consuetudinem esse, et nec plus nec minus, nisi quantum dictum est superius, eum in potestate habere, iurauit Giroardus decanus et maior domus, unus pro omnibus, in sex denariis cum uno obolo et in duobus auene sextariis, ut dictum est, consuetudinem totam contineri,  nec magis uel minus a quoquam sibi debere reddi. 645 Quo sacramento conuictus et confusus Raginardus simul cum suis, quos pro se parauerat, et quid contra hoc diceret non habens, consilio nostro et fratrum suorum occupationes malas, exactiones prauas, et cetera his similia, preter rectam consuetudinem, pro salute anime sue parentumque suorum sancto Nazario reliquit, donum libenter fecit, super altare eius suppliciter posuit, omnem calumniam et quidquid malarum consuetudinem in potestate consueuerat relinquens, clericorum uoluntati per omnia consentiens. Dederunt autem ei clerici sponte sua trecentos denariorum solidos, quia placitum istud bene se seruare et fideliter tenere promisit, quia uxorem suam, filios, et successores suos donum istud laudare fecit. Huius ergo donationis firmitatem ad usus predictorum canonicorum mancipatam nostre auctoritatis scripto confirmamus, atque sub interdictionis excommunicatione,  ne quis hoc priuilegium uiolare audeat, pontificali regimine prohibemus; statuentesque decernimus huius decreti auctoritate ut hoc quod perditum fuerat et redditum nunc possidet ecclesia, sine cunctatione perpetuis temporibus possidere debeat, et sicut antiquitus fuit, ita in ipsius dominio omni tempore inuiolabiliter permaneat. Si quis autem presumptor temerarius, quod minime fore credimus, aduersus hoc decretum auctoritate nostra munitum recalcitrare forte tentauerit, primum quidem ut a cepta citius resipiscat iniuria eum obtestamur, deinde uero, si noluerit, anathematis uinculo ligamus, et Satane in interitu carnis tradimus. Qui uero custos eius exstiterit, eternis gaudiis perfruatur, et premiis cum angelis in celestibus potiatur. Ut autem huius nostri testamenti cirographum a nemine uioletur, robustius solidetur, et maiori stipulatione stabiliatur, signi nostri cognitione illud subter signauimus, et fidelium nostrorum tam clericorum quam laicorum insignium manibus et signis  corroborari curauimus. Actum apud Eduam urbem publice. Hoc autem priuilegium factum est in mense Maio, in ipsa die Pentecostes, prima feria, indictione quinta, Aganone presule, Hugone duce, Philippo rege, Gregorio uniuersali pontifice.

646 Signum A. P. S. R. Callibonensis episcopi. S. Hu. ducis. S. Ho. fratris eius. S. P. Glananensis. S. u. de Colchis. S. A. de Insula. S. Hu. de Monte Sancti Iohannis. S. B. de Monteforti. S. G. Bruni. S. uu. de Archis. S. uu. decani. S. Hu. abbatis. S. S. prepositi. S. uu. archidiaconi. S. N. precentoris.

Heldierius commentarius ad uicem Seuini cancellarii scripsit.





XuIII LITTERAE RICHARDI ARCHIEPISCOPI BITURICENSIS DE FISCO PRESBYTERALI ECCLESIAE DE LANATICO.
Ex chartulario monasterii Capelle, cap. 37 et 177.

 Quoniam ea que presenti tempore constituuntur, succedentibus temporibus solent obliuioni tradi, et ex obliuione contentiones oriri, propter sopiendas posterorum altercationes oportet ut facta presentis temporis litteris tradantur, et sic ad notitiam futurorum transmittantur. Quapropter ego Richardus Ecclesie Bituricensis humilis minister notificamus quoniam accedentes ad nostre sublimitatis presentiam, uidelicet Hunbaldus Uriacensis dominus, et Willelmus Albus, et Galterius frater eius, supplici deuotione in manu nostra reliquerunt presbyteralem fiscum et ecclesiam de Lanatico, quam ipse Hunbaldus et fiscales sui secundum consuetudines laicorum diu tenuerant, et de hoc quod iniuste possederant, culpabiles se Deo et nobis reddiderunt. Nos uero, quibus est ad honorem Dei ecclesias ordinare, monasteria amplificare, consilio ministrorum et clericorum nostrorum, et uoluntate et deprecatione Hunbaldi Uriacensis, hanc ecclesiam cum suo  presbyterali fisco reddidimus monasterio. Capelle, quia ius suum fuerat, sicut testificantur authentica priuilegia regum Francorum et pontificum. Quo facto, fecimus conuenire in 647 presentiam nostram quatuor legitimos uiros eiusdem ecclesie parochianos, qui erant maiores natu totius parochie, scilicet duos eiusdem presbyteros Dacbertum et Rotgerium, et duos laicos, Leodegarium uizonem et Aimericum de Porta. Hos nempe quatuor deprecati sumus, et sub anathemate eos coniurauimus, ut discernerent presbyteralem fiscum ab aliis terris, quod et ipsi bono animo fecerunt iussu et consilio domni Humbaldi et nostre auctoritatis. Dixerunt namque et ostenderunt esse de presbyterali fisco omnia prata cum hortis et domibus que sunt subtus uillam inter duas uias, et terram que est a pratis usque ad cursum aque, et omnes plateas que sunt a porta uille usque ad plateam Bernardi Balbi, et domum Geraldi Malepelli, et grangem et hortum  retro domum ipsius Geraldi, et hortum Bernardi Culicocti, et grangem et aream et domos que intra eamdem aream continentur usque ad furnum, et domum Martini, et hortum de Lenatico, et domum et aream Archembaldi Petit, et tres eminadas terre que sunt inter Capellam et Lenaticum in una ualle, et sextaradam terre super Segreie pratum, ubi sabuchus est, et olcham de Lenpaut, et sextaradam terre ad quadruuium, et olcham subtus quadruuium. Est autem de eodem fisco omnis decima de Monte uilano, et tota decima de Tristangis, et de Caluello usque ad publicam uiam que descendit a suspensis, et medietas decime de Cocto et de Cortada. Hoc totum quod est ostensum et enumeratum, est de presbyterali fisco. Hec autem facta ut essent firma et in perpetuum permansura, adiudicauimus cartam fieri et ex nostro proprio sigillo sigillari. Hoc factum est apud Capellam sancti Dionysii in die Ascensionis Domini, tempore Philippi Francorum regis. S. Richardi archiepiscopi. S. Hunbaldi  Uriacensis. S. Dee uxoris sue. S. Ugonis prioris. S. Geraldi monachi. S. Iterii archidiaconi Burbunensis, etc.



648 XIX. DONUM ECCLESIAE DE LENATIA DATUM MONASTERIO DE CAPELLA IN DIeCESI BITURICENSI.
Ex chartulario eiusdem monasterii, cap. 101.

In nomine Patris, et Filii, et Spiritus sancti. Nouerit omnium Christianorum dilectio Hunbaldum Uriacensem Deo et sancto Dionysio et monachis de Capella attribuisse ecclesiam de Lenatia et fiscum eiusdem ecclesie ita integre sicut sacerdotes Dacbertus et Rogerius de eadem ecclesia tenebant, et etiam totum tenorem quem pro ecclesia habebant annuentibus Blancis de Domairac, scilicet Amelio Blanco, et fratre suo Guillelmo, et Hunbaldo, et Galterio, et annuentibus illis de Patciaco, et Willelmo fratre suo, et Geraldo, qui ex supradictis tenebant Blancis. Quem  tenorem, ut melius sciatur, denominatim dicere oportet. Scilicet omnia prata, et terram inter duas uias subter uillam usque ad aquam existentia, cum hortis et domibus, et omnes plateas que sunt a porta usque ad plateam Rogerii de Trugnac, et grangem et hortum uizorum, et hortum Ioannis de Lenacia, et grangem et aream et domos que intra eamdem aream continentur usque ad furnum, sicut Rotgerius capellanus tenebat, et domum Berelli et hortum, et grangem et aream Stephani de Terail, sicut continetur illic, et sagnam et terram que supra uillam est, sicut Rotgerius presbyter tenebat, et sextariam terre supra Segrechie pratum, ubi sabuchus est, et olcham que est subter cadruuium, et hortum Clauelli. Hoc totum quod enumeratum est, de presbyterali fisco est. Nunc uero dona que ecclesie data sunt in eleemosyna enumeremus. Eminatam terre que est apud pratum Caprarii, eminatam uinee ad montem Rubeum. Dimidiam eminatam quam dedit  sancto Sulpicio mater Araldi de Quadruuio. Tres eminatas terre in frumental iuxta uiam. Unam sextaratam terre ad 649 Rocam inter duo loca. Unam terre planteam ad Pirum Molar. Unam sextaratam a Prospe inter duo loca. Cartalatam terre ad Boniol. Dimidiam cartalatam ad Podium. Testes sunt isti. S. Hunbaldi Uriacensis. S. uxoris illius. S. Ugonis monachi. S. Rotgerii Capellani. S. Amblardi Galdet. S. Iohannis de sancto Caprasio. S. Petri de sancto Caprasio S. Leodegari uizi de Lenatia. S. Geraldi de Lenatia.



XX. CONCORDIA DE ECCLESIA DE CASIMANSI PRO MONASTERIO DE CAPELLA IN DIeCESI BITURICENSI.
Ex chartulario eiusdem monasterii, cap. 38 et 96.

Maiores nostri multa propter uetustatem obliuioni tradita et de rebus suis imminuta uidentes, scripture testimonio commemoranda esse statuerunt. Unde et nos prudentie eorum assentientes, restitutionem ecclesie de Casimansi, que facta est ante tempus  Richardi archiepiscopi, qui potentiam laicorum ab ecclesiis priuauit. . . . . testamento patefieri uolumus. Notum sit igitur omnibus quod Hunbaldus de Paciaco et Raibodus de Berra et alii qui hanc supradictam ecclesiam sibi usurpauerant, sicuti in diebus illis fiebat, rectum sancti Dionysii recognoscentes, qui dono regum Francorum requirebat, pretermissa omni calumnia reddiderunt. Quin etiam predictus Richardus, qui penitus ecclesias, uti iam dictum est, de manu laicorum extraxit, sciens istam a regibus prenominatis sancto Dionysio datam prece et imperio Alexandri pape, sub quo ipse permansit, ex integro monachis de Capella habere permisit. Postea uero, tempore Aldeberti archiepiscopi, Dacbertus archipresbyter de sancto Desiderato, qui eam manu laicorum habebat, uidens se non posse detinere nisi gratia prioris et aliorum monachorum, qui ecclesiastica 650 sententia recuperauerant, et de potestate calumniatorum eripuerant, absque retinaculo  dimisit. uolens autem ipsam ab illis cum amore, dum uiueret, habere, impetrauit a Radulfo priore, qui tunc temporis aderat, prece supradicti archiepiscopi quatenus eam in uita sua consilio suorum illi concederet, retinens tamen partem de redditibus ecclesie propter recognitionem, uidelicet uI: solidos de feodo presbyterali in Pascha, et in crastina die processionem, et medietatem oblationis in festo sancte Marie de Augusto, et tertiam partem in festo omnium sanctorum, et in crastina die Natalis Domini similiter, et totum in festo Purificationis preter panes. Hoc autem factum est tali pacto uti post obitum Dacberti monachi ecclesiam immunem haberent; excepto quod si aliquis sacerdos in genere suo succederet qui idoneus ad tale officium haberetur, nutu eorumdem monachorum capellanus inde efficeretur, habens eadem que capellani antecedentes habuerunt. Quo pacto idem Dacbertus quamdam domum in ipsa uilla ecclesie necessariam cum  appendiciis eius monachis post discessum suum contulit habendam, in qua Rotgerius Baratonus duos censuales nummos habebat, quos et ipse Dacbertus in feodo tenebat. uerumtamen iussit quod si ipsi possent, eodem modo tenerent. Alioquin, reddendo illos, liberam domum haberent. Dedit etiam et quandam uineam in eadem uilla. Quapropter Radulfus prior calicem auri et argenti illi dedit. De hac conuentione tres charte facte sunt; quarum una per chirographum diuisa, altera pars archipresbytero, altera priori est tradita preter quam unusquisque aliam integram habuit. Hoc autem est actum apud Capellam tempore Philippi Francorum regis et Aldeberti Bituricensis archiepiscopi.





651 XXI. PASCHALIS II EPISTOLA AD NORIGAUDUM EPISCOPUM AUGUSTODUNENSEM.
Ex ueteri chartulario ecclesie Augustodunensis.

Paschalis episcopus seruus seruorum Dei dilecto  fratri Norigaudo episcopo eiusque successoribus canonice substituendis in perpetuum. Quoniam diuini dispensatione iudicii ad huius officii gradum, licet indigni, promoti sumus ut apostolorum principis uices in Ecclesie regimine teneamus, elaborandum nobis est et annitendum omnino ut in constituendis ecclesiasticis negotiis eius monita et institutiones deuotione fidelissima et fide deuotissima imitemur. Cuius fides precipua et dilectio spectata Deo exstitit adeo ut in eius singulariter fidei stabilitate immobili pretioso sanguine suo redemptam suam Dei Filius statuere et confirmare uoluerit Ecclesiam dicens: Tu es Petrus, et super hanc petram edificabo Ecclesiam meam. Cui etiam tantam potestatis prerogatiuam concessit ut eius arbitrio in celo et in terra uel liganda soluerentur uel soluenda soluerentur. Quam potestatis sue successionem ipse beato Clementi et per eum omnibus concessit qui eius sedi iuste presidere et Ecclesiam Dei canonica studuerint ordinatione disponere. Cuius nos fidei auctoritate  muniti, tibi, dilecte frater Norigaude, omnibusque tibi canonice successuris confirmamus omnia que ad Eduensem Ecclesiam, in qua te canonice credimus ordinatum, pertinere uidentur, tam in ecclesiis, parochiis, cemeteriis, presbyteris, cunctisque ecclesiasticis ordinibus, quam etiam prediis aliisque omnibus possessionibus mobilibus et immobilibus que acquisita sunt uel iuste acquiri poterunt, ut hec omnia tibi tuisque successoribus ita libere possidere liceat sicut antecessor tuus in uno die ante suum obitum quiete et iuste ac possedisse probantur. Illud autem apostolica 652 auctoritate statuimus, ut nulli presbytero uel uiuenti uel morienti, seu ad aliam religionem uel ad quietam uitam transeunti, liceat res quas a die ordinationis sue in ecclesia in qua est ordinatus conquirere poterit, auferre uel minuere; sed intacta ea et illibata in ipsa in qua conquisita sunt permittat ecclesia remanere. Illos etiam qui a uobis excommunicati, uel ab officiis diuinis pro suis  fuerint excessibus remoti, ne aliquis in communionem recipere, uel in officiis presumat restituere, eadem auctoritate prohibemus. Statuimus quoque ut pro sepulture quidem loco uel spatio nullum penitus ab aliquo pretium exigatur. Pro redemptione uero peccatorum, morientes in ecclesia in qua fidei sacramenta acceperunt eleemosynam dare secundum apostolica decreta statuimus omnino et confirmamus. Si quis autem ad alia uiuens siue moriens se conferre uoluerit, de eo quod pro salute anime sue dare disposuerit, secundum apostolica decreta matrici ecclesie partem relinquat. Si qua sane ecclesiastica secularisue persona contra hanc nostre constitutionis paginam presumptuose uenire tentauerit, huiusmodi, ut sacrilegii reum, a liminibus sancte Dei Ecclesie arcendum iudicamus et confirmamus. Cunctis autem eidem ecclesie iusta seruantibus sit pax Domini nostri Iesu Christi; quatenus et hic fructum bone actionis percipiant, et apud bonorum retributorem  premia eterne pacis inueniant. Amen. Amen. Scriptum per manum Ioannis scriniarii sacri Lateranensis palatii.

Ego Paschalis episcopus catholice Ecclesie subscripsi.

Ego Walterius indignus Albanensis Ecclesie subscripsi.

Ego Albertus cardinalis tituli sancte Sauine subscripsi.

Ego Bernardus indignus cardinalis tituli sancti Grisogoni subscripsi.

Ego Albericus Dei gratia humilis presbyter tituli Apostolorum ad uincula roborando subscripsi.

Ego Augustinus indignus cardinalis de titulo sanctorum quatuor Coronatorum subscripsi.

Datum Laterani per manum Leonis scriptoris XuIII Kal. Maii, indictione octaua, anno Dominice incarnationis  653 millesimo centesimo, pontificatus autem domni Paschalis secundi pape primo.



XXII. CONCORDIA MONACHORUM SANCTI BERTINI IN SITHIU CUM PAROCHIANIS DE CALAYS.
Ex chartulario monasterii sancti Bertini.

Nouerit uniuersitas uestra quod ita conuenit inter nos et parochianos nostros magistros ecclesie de Calays, quod leprosi eiusdem parochie proprium habebunt sacerdotem, quem de consilio presbyteri parochialis et assensu burgensium de Calays ibi instituemus; prestabitque sacramentum quod fidelis erit ecclesie sancti Bertini et ecclesie parochiali. Quod ut melius facere possit, magistri eorumdem leprosorum annuos redditus decem librarum et assignarunt; quibus debet esse contentus, nec aliquid sibi usurpare quod pertineat ad ius parochiale. Si quis autem iter faciens ad eamdem domum causa audiendi missam  diuerterit et aliquid obtulerit, hoc non capellani, sed leprosorum est. Et si quis parochianorum de Peterse uel de Calays ibi sepe ad missam uenerit, admonitus a presbytero suo si hoc non emendauerit, publice excommunicabitur, et hoc quod obtulerit capellanus leprosorum cum iuramento presbytero parochiali restituet, et eum de cetero non recipiet. A nemine quoque idem capellanus pretium accipiet ut ei septenarium uel tricenarium aut anniuersarium concedat. Et hoc corporali iuramento promittet. Quod si horum preuaricator uel infamis persona inuentus fuerit, eum amouebimus, et alium predicto modo loco eius substituemus. In cemeterio itaque leprosorum predictorum nemo nisi leprosus, uel qui cum eis uotum solemne faciens per aliquantum tempus habitum religionis sanus portauerit, poterit sepeliri. De iis que infra ambitum habitationis sue, que 654 circiter sex mensuras terre continet, coluerint uel nutrierint, decimas soluere non tenebuntur,  Actum anno Domini 1202.



XXIII. MANUMISSIO NICOLAI DE MARISIACO.
Ex archiuo regio Parisiensi.

Philippus Dei gratia Francorum rex. Notum facimus uniuersis presentibus et futuris quod nos dilectum nostrum Nicolaum filium Ioannis de Marisiaco et Marie de Fauerolis ipsius uxoris, exhibitorem presentium, hominem nostrum de corpore existentem, ut tonsuram clericalem obtinere ualeat, tenore presentium manumittimus intuitu pietatis. In cuius rei testimonium presentibus litteris nostrum fecimus apponi sigillum. Actum apud ualles Comitisse, anno Domini millesimo trecentesimo duodecimo, mense Iunii.



XXIu. FORMULAE uETERES ABSOLUTIONIS PeNITENTIUM.
Ex ueteri codice ms. bibliothece Regie.


Absolutio a pena et a culpa tempore domini Gregorii undecimi.

Dominus noster iehsu Christus per suam misericordiam te absoluat. Et ego te absoluo a uinculis excommunicationis, a participatione excommunicatorum, et ab omnibus sententiis generalibus a iure uel ab homine seu etiam a canone latis, et ab 655 omnibus transgressionibus, et ab omnibus peccatis tuis de quibus es uere contritus et confessus, uel que tibi in memoriam non occurrunt. Dispenso etiam tecum super irregularitate, si quam incurristi immiscendo te diuinis qualicunque sententia ligatus, auctoritate apostolorum Petri et Pauli, et domini nostri pape Bo., et sancte matris Ecclesie. Et eo tibi plenam indulgentiam omnium peccatorum tuorum, quantum Dominus uult et claues sancte matris  Ecclesie se extendunt, in nomine Patris, et Filii, et Spiritus sancti. Amen.


Item alia forma absolutionis.

Premisso Confiteor et Misereatur, dicat absoluens:

Et ego auctoritate omnipotentis Dei et Domini nostri Iesu Christi et beatorum Petri et Pauli apostolorum eius ac domini nostri pape, etc., tibi presenti in sinceritate fidei catholice, corde contrito et ore plene confesso, omnium excommunicationum, suspensionum et interdictorum ac irregularitatum inde contractarum, et omnium peccatorum tuorum [tibi do] plenam indulgentiam, quantum claues sancte matris Ecclesie Romane se extendunt, et etiam auctoritate mihi commissa, in nomine Patris, et Filii, et Spiritus sancti. Amen.


Item alia forma.

Auctoritate omnipotentis Dei et Domini nostri Iesu  Christi, et beatorum Petri et Pauli apostolorum eius, et domini nostri pape Bo., et etiam auctoritate qua ego fungor, ego absoluo te a uinculo excommunicationis, si quam incurristi per participationem, uel per leuem manuum iniectionem, et ab omnibus generalibus sententiis, non tamen per dictum dominum nostrum papam Bo. specialiter reseruatis, sed generaliter promulgatis siue ab homine siue a iure, et a sententia suspensionis et interdicti. Et dispenso tecum in irregularitate, si quam inde contraxisti, celebrando 656 diuina, uel immiscendo te diuinis. Et restituo te sacramentis Ecclesie et communioni fidelium cum diuinis orationibus. Et eadem auctoritate ego absoluo te ab istis peccatis mihi confessis et ab omnibus aliis de quibus non recolis, de quibus, dum recoles, confiteri proponis, et negligentiis tuis, in nomine Patris, et Filii, et Spiritus sancti. Amen.





REGINONIS PRUMIENSIS ABBATIS DE HARMONICA INSTITUTIONE.





MONITUM.


Edimus ad fidem duorum apographorum unius eiusdemque codicis bibliothece Pauline Lipsiensis: quorum alterum mecum communicauit P. Io. Bapt. Martinius ord. S. Francisci minor. Bononiensis; alterum debeo humanitati Frid. Wilh. Marpurg Berolinensis, industrie uero ac cure Cl. Andree Belii professoris et bibliothecarii Lipsiensis. Manuscriptum uero ipsum seu autographum cernere haud licuit, ut, quid agendum esset de Tonario huic ad Ratbodum Treuirensem archiepiscopum epistole adnexo, deliberarem, dum eius descriptionem, ob peregrinas ueterum notarum musicarum notas, haud erat qui in se susciperet. Interim, quidquid ad manus nostras uenit lectoris hic oculis subiicimus.



SYNOPSIS.

 1. Occasio ratioque Tonarii huic epistole subnexi.---2. Anomalie modorum seu octo tonorum.---3. Octo toni seu modi musici.---4. Tonus et musica naturalis atque artificialis.---5. Musica in motu corporum celestium.---6. Naturalis musica eiusque effectus---7. Musica artificialis primum in instrumentis.---8. Musice etymon.---9. Quid uox, quid sonus.---10. Consonantie et interualla.  ---11.Iuxta Pythagore inuentum.---12. De septem liberalibus disciplinis.---13. Chordarum seu interuallorum nomina.---14. Tetrachorda.---15. Et consonantie quas continent.---16. Consonantiarum nomina et genesis;---17. Toni item et minorum interuallorum.---18. Musici practici et theoretici discrimen.---19. Syllabe Nonanneane, etc.



INCIPIT EPISTOLA DE HARMONICA INSTITUTIONE MISSA AD RADBODUM ARCHIEPISCOPUM TREuIRENSEM A REGINONE PRESBYTERO.


 Excellentissimo domino RADBODO, sancte Treuerensis Ecclesie archiepiscopo, REGINO deuotum obsequium in perpetuum.

1. Cum frequenter in Ecclesie uestre diecesibus cuorus psallentium psalmorum melodiam confusis  resonaret uocibus, propter dissonantiam toni, et pro huiuscemodi re uestram uenerationem sepe commotam uidissem, arripui Antiphonarium, et eum a principio usque in finem per ordinem diligenter reuoluens, antiphonas, quas in illo adnotatas reperi,  propriis, ut reor, distribui tonis; diuisiones etiam tonorum, id est differentias,  que in extrema syllaba in uersu solent fieri, ut decens et conueniens fiat concinentia, sicut a maioribus nobis tradite sunt, et sicut ipsa harmonice discipline experientia monstrauit, distinctis ordinibus inserere curaui. Adiiciunt autem quidam et alias diuisiones, quas superfluas [al. esse] arbitramur. Sed ne a superstitiosis musicis reprehendamur, eas subtus aut supra in margine adnotare studuimus, periti cantoris iudicio relinquentes, utrum eas necessarias, an [al. superfluas] superuacuas opinari uelit. Non solum autem antiphonas per congruos tonos distinxi, uerum etiam introitus ad missas et communiones: necnon et responsoria, que nocturnis horis in [al. Dei] diuinam  laudem canuntur, consonantibus sibi tonorum conuenientiis associare summo studio elaboraui.

2. Scire autem oportet peritum cantorem, quod non omnis tonorum consonantia in quibusdam antiphonis facile cognoscatur. Sunt namque quedam antiphone, quas nothas, id est, degeneres et non legitimas appellamus, que ab uno tono incipiunt, alterius sunt in medio, et in tertio finiuntur: quorum dissonantiam et ambiguitatem in breuiario operis subsequentis suis in locis patefecimus. Sed tamen ut euidentior ratio clarescat, nonnullas exempli causa hoc in loco inserimus. Ante me non est formatus Deus. Ex quo facta est uox. Ex Aegypto uocaui. Ad te, Domine, leuaui animam meam. Sion, renouaberis. O mors, ero mors tua. uade iam et noli peccare. He  predicte antiphone a septimo tono incipiunt, et quedam in primo, alie in quarto finiuntur tono. Similiter antiphone: Ne reminiscaris; tulit ergo paralyticus, a tertio tono inchoant, sed quarto finiuntur. Ita: Quare detraxistis; multa quidem et alia signa, a tertio tono incipiunt, sed sexto finiuntur. Qui odit animam suam; et respicientes, a tertio incipiunt, sed octauo finiuntur. Quod uni ex minimis meis, a septimo incipit, sed primo finitur: et multa his similia. uerum non solum antiphone his ambiguitatibus et dubietatibus tonorum permiste sunt, sed etiam nonnulli introitus ab uno incipiunt tono, sed alio finiuntur: siquidem, Deus, in adiutorium meum intende, ab octauo incipit tono, sed  septimo finitur. Similiter: Accipite iocunditatem, et Deus dum egrederetur, ab octauo incipiunt, sed quarto finiuntur. Repleatur os meum; et caritas Dei, a tertio incipiunt, et quarto finiuntur. Iudica, Domine, nocentes me, a quarto incipit, sed septimo finitur. uictricem manuum tuam, a tertio incipit, sed octauo finitur. Eduxit Dominus populum suum, a quarto incipit, sed finitur octauo. Ecce oculi Domini, a tertio incipit, sed quarto finitur. Loquetur Dominus, a tertio incipit, sed quarto finitur. Iustus non conturbabitur, incipit a secundo, sed  finitur primo. Dicit Dominus sermones, incipit tertio, finitur primo; et his similia. Illud autem summopere prudens cantor obseruare debet, ut semper magis principium antiphone, introitus, uel communionis attendat in toni sonoritate quam finem. Et e contrario in responsoriis magis consideret finem et exitum in toni consonantia quam initium.

3. Inueniuntur uero in naturali musica, id est, in cantilena que in diuinis laudibus modulatur, quatuor principales toni, qui ita greco uocabulo nuncupantur: authenticus protus, authenticus deuterus, authenticus tritus, authenticus tetrardus. Ex quorum fontibus alii quatuor manant, qui ita uocantur: plaga  proti, plaga deuteri, plaga triti, plaga tetrardi. Nam ab authentico proto nascitur  uel deriuatur plaga proti. Sic et a ceteris tribus exordium capiunt reliqui tres, sunt [al. suntque] quidem, ut ita dicam, eorum membra. Possunt autem ita interpretari: authenticus protus, id est, auctoritas prima, subauditur, in naturali musica. Authenticus deuterus, id est, auctoritas secunda. Authenticus tritus, id est, auctoritas tertia. Authenticus tetrardus, id est, auctoritas quarta. Plaga proti, id est, pars primi toni. Plaga deuteri, id est, auctoritas [melius: pars] secundi toni. Plaga triti, id est, pars tertii toni. Plaga tetrardi, id est, pars quarti toni. In quibus octo tonis non solum omnis harmonia spiritualis melodie, uerum etiam omnis naturalis cantilena continetur atque comprehenditur.

 4. Sed multi audiunt tonum, et fortassis ignorant quid sit tonus, aut quare dicatur tonus, aut quam longe inter se differant tonus naturalis musice et tonus artificialis. Siquidem toni naturalis musice sunt quatuor principales. Toni uero artificialis musice sunt quinque, et duo semitonia, que tamen semitonia integrum non implent tonum: non enim equis partibus diuidi possunt. Est denique unum maius et alterum minus, ac idcirco equas non recipiunt sectiones. Constant autem hi quinque toni cum duobus semitoniis in tribus consonantiis musice perfectionis, uidelicet in diapente, diatessaron et diapason: item ex quatuor principalibus tonis naturalis musice alii quatuor oriuntur, et ueluti a fontibus riuuli manant, et a radice arboris rami  procedunt, ita quodammodo ab ipsis originem ducunt. Nihil horum fit in artificiali musica; nam neque tonus alium tonum ex se gignit, neque unus ex illis alium auctoritate precellit, sed omnes inter se equis [al. dimensionibus] diuisionibus partiuntur; scilicet sesquioctaua proportione, exceptis semitoniis. Illud etiam attendendum, quod in naturali musica omnes octo toni integri sunt atque perfecti, quamuis auctoritate inter se differant, nullumque recipiant semitonium, nec diesin, nec apotomen,  aut tristemoria, aut tetrastemoria  : siquidem in his partibus tonus artificialis musice diuiditur.

Ex hac itaque dissonantia apparet, quod illi sepe dicti octo, qui dicuntur toni, non tam toni dicendi sunt quam modi, uel differentie seu tropi consonantiarum musice modulationis; qui pulchra uarietate harmonice delectationis ex grauibus acutisque sonis misti, quasi quibusdam floribus respersi blandam atque conuenientem reddunt melodie suauitatem. Huc accedit, quod omnis musice discipline peritia arithmeticis regulis metitur atque coarctatur. Fit enim aut duplis aut quadruplis, aut sesquialteris, seu sesquitertiis uel sesquioctauis numerorum proportionibus. Que dimensiones, ut arbitror, difficile  reperiri possunt in supradictis tonis. Oportet enim ut omnes integri atque perfecti toni inter se differant equis dimensionibus, id est, octaua sui parte. Que distantia inter octonarium et nouenarium numeros potest demonstrari. Continet quippe nouenarius totum octonarium numerum intra se, et insuper eius octauam partem, id est, unum. Et hanc differentiam appellant musici interuallum, arithmetici uero sesquioctauam proportionem. Dicitur autem interuallum soni acuti grauisque distantia.

Tonus itaque aut transcendit alium tonum, aut transcenditur ab alio tono octaua sui parte. Sed que tonorum aut supradictarum consonantiarum ratio sit, uel quemadmodum ipse consonantie musice  reperiantur, uel qualiter ad inuicem coaptentur, seu ab inuicem seiungantur, in subsequentibus manifestius demonstrabimus. Interim supra memorate disputationi sub mediocri intelligentia credulitas adhibenda est; tunc indubia fides erit, cum manifesta demonstratione ea, que ambigua uidebantur, reuelata fuerint. Et quia de naturali et artificiali musica hactenus mentio facta est, a minus perito musico queri potest, que distantia sit inter musicam naturalem et artificialem? Ad quod respondendum est, quia, quanquam omnis harmonice institutionis modulatio una eademque sit in consonantiarum sonis; tamen alia est musica naturalis, alia artificialis. Naturalis itaque musica est que nullo instrumento musico, nullo tactu digitorum, nullo  humano impulsu aut tactu resonat, sed diuinitus aspirata sola natura docente dulces modulatur modos: que fit aut in celi motu, aut in humana uoce. Nonnulli adiiciunt tertium, uidelicet in irrationabili creatura, sono uel uoce.

5. In celi motu musicam inesse a pythagoricis hac argumentatione deprehenditur. Quomodo, inquiunt, potest fieri, ut tam uelox celi machina tacito silentique cursu moueatur? Etsi ad nostras aures ille sonus non peruenit, nullo modo tamen potest fieri, ut motus tam uelocissimus sono careat,  presertim cum tanta coaptatione et conuenientia sint coniuncti stellarum cursus, ut nichil ita coniunctum atque connexum possit intelligi. Namque alii excelsiores, alii inferiores feruntur, atque ita omnes equali incitatione uoluuntur, ut per dispares inequalitates ratus cursuum ordo ducatur. Unde coniicitur, in celi motu ratum modulationis ordinem inesse. Consonantia siquidem, que omnem modulationem regit musice, absque sono fieri non potest. Sonus uero absque aliquo impulsu uel ictu non redditur. Rursus pulsus non fit, nisi precesserit motus.

Motuum uero alii sunt uelociores, alii tardiores: et si tardus ac uarius fuerit motus, graues sonos efficit: sin uero celeres ac spissi, acutos necesse est reddi sonos. In re enim immobili nullus unquam  fit sonus. Idcirco definiunt musici sonum ita: sonus est percussio eris indissoluta usque ad auditum. Ex pluribus itaque motibus tam acumen quam grauitas constat.

Ex hac igitur coniectura dicunt astrologi uel musici inter extimam spheram et circulos septem planetarum omnes musicas consonantias impleri. Nam a Saturno usque ad spheram celestem, aiunt acutissimum fieri sonum, a terra usque ad lunarem circulum grauissimum, licet quidam aliter sentiant. Denique a Saturno usque ad spheram grauiorem sonum, a terra uero usque ad lunarem circulum acutiorem fieri asserunt; idcirco quia, quod strictius et breuius, necesse est ut acutius resonet, sicut  e contra, quod longius, grauius. Inter circulum uero Saturni et Lune per totam amplitudinem planetarum uarietas diuersorum tonorum et omnes musice perficiuntur consonantie. Que omnia figurate Martianus in libro, quem de nuptiis Philologie et Mercurii conscribit, in nemore Apollinis fuisse confingit, uidelicet qui ipse est sol moderator musice celestis. Nam, inquit, eminentiora culmina, id est rami altiores, perinde distenta, id est ualde extenta, acuto sonitu, id est subtili et gracili resultabant, id est resonabant.

Quidquid uero terre confine et propinquum fuerat, ramos uidelicet inclinatiores et humiliores ac terre uiciniores quatiebat, id est, impellebat, repercutiebat rauca grauitas. At media, id est, medie  partes ipsius silue, coniuncta sibi spatia concinebant duplis succentibus. Concentus est similium uocum adunata societas; succentus uero est, uarii soni sibi maxime conuenientes, sicut uidemus in organo. Duplis, inquit, succentibus, ac sesquialteris, necnon sesquitertiis. Hic tres tangit consonantias, scilicet diapason, diatessaron et diapente. Octauis enim sine discretione, id est, sine interuallo iuncturis, id est, consonantiis. Hic tonum tangit, licet interuenirent limmata, id est, semitonia. Hic tangit duo semitonia. Ex quibus omnibus summa totius  musice consistit. Sed hec omnia suo in loco manifestius demonstrabuntur.

Nec illud omittendum, quod etiam nerui, id est, chorde celesti musice comparantur. Nam hypate meson a musicis Saturno est attributa. Parypate Iouiali circulo consimilis est. Lichanos meson Marti tradidere. Sol meson obtinuit. Triten synemmenon uenus habet. Paranete synemmenon Mercurius regit. Nete autem lunaris circuli tenet exemplum. Hec secundum Betium  . Porro Cicero contrarium ordinem facit. Nam in Somnio Scipionis ita asserit, et natura fert, ut extrema ex altera parte grauiter, ex altera autem acute sonent. Quam ob causam summus ille celi stellifer [al. cursus] currus, cuius conuersio est concitatior, acuto et excitato mouetur  sono, grauissimo autem hic lunaris atque infimus. Nam terra nona immobilis manens una sede semper heret. In hoc igitur loco Cicero terram quasi silentium ponit, scilicet immobilem. Post hanc, qui proximus a silentio est, dat lune grauissimum sonum, ut sit luna proslambanomenos, que chorda grauissime resonat; Mercurius hypate hypaton, uenus parypate hypaton, Sol lichanos hypaton, Mars hypate meson; Iouis parypate meson, Saturnus lichanos meson, sphera celestis mese. Luna ergo Mercurio comparata tonum resonat. Eadem Luna cum Marte diapente consonantiam creat, cum sole diatessaron, cum sphera celesti diapason. Ecce habes in celi motu totius musice summam. Igitur hec pauca de celesti musica sufficiant. Si quis autem  hec plenius scire desiderat, legat secundum librum Macrobii egregii philosophi, in supradicto Somnio Scipionis. Hoc unum addimus, non solum gentilium philosophos, uerum etiam Christiane fidei strenuos predicatores in hac celesti harmonia assentire.

6. His omissis ad contemplandam humanam musicam transire oportet. Omnibus hominibus et omnibus etatibus, omnique sexui naturaliter musicam esse coniunctam, nulli, qui semetipsum intelligit, dubium est. Que enim etas, aut qui sexus musicis non delectatur cantilenis? Proprium quidem humanitatis est, oblectari animum dulcibus modis, exasperari contrariis. Namque infantes ac iuuenes, necnon etiam senes ita naturaliter affectu quodam spontaneo  modulationibus musicis implicantur, ut nulla sit omnino etas, que expers sit delectatione dulcis cantilene. Etsi sunt nonnulli, qui docte ac suauiter aliis canere non possunt, sibi tamen aliquid insuauiter suaue canunt.

Sciendum preterea, quod mores hominum per musicam cognoscuntur. Lasciuus quippe ac petulans animus lasciuioribus delectatur modis, aut frequenter eos audiens emollitur atque effeminatur. E contra durior atque ferocior mens uel asperioribus gaudet, uel asperioribus incitatur. Neque enim fieri potest, ut mollia duris, dura mollibus adnectantur aut gaudeant, sed amorem delectationemque similitudo  morum, ut dictum est, conciliat. Nam que asperiores sunt gentes, durioribus delectantur modis; que uero mansuete ac pacifice, lenioribus.

Ita denique omnis morum habitus cantibus gubernatur et regitur, ut et ad bellum progressui et item receptui canatur cantu tube excitante et rursus sedante uirtutem animi. Dat cantus somnos, adimitque, necnon curas et sollicitudines immittit et retrahit. Iram suggerit, clementiam suadet, corporum quoque morbis medetur. uulgatum quippe est, quam sepe iracundas mentes cantilena represserit, quam multa in corporum uel animarum afflictionibus miranda perfecerit. Denique, ut Cicero auctor est, cum uinolenti adolescentes, tibiarum cantu illiciti, mulieris pudice fores frangerent, ut eius pudicitiam  uiolarent; intellexit Pythagoras, sono Phrygii modi adolescentium animos ad libidinem esse incitatos. Nam ea hora stellarum cursus inspiciebat, statimque accurrens admonuit tibicinam, ut mutaret modum, et spondeum caneret. Quod cum illa fecisset, tarditate modorum et grauitate canentis, illorum furens petulantia consedit.

Sed quod de gentilium libris proferimus, ex nostris affirmare possumus. Namque cum Saulem regem spiritus malus exagitaret, Dauid psalterium arripiens dulcibus et suauibus modis ferocitatem eius pectoris mitigabat. Quid de Eliseo propheta dicimus? Qui cum a rege interrogatus intellexisset illa hora spiritum prophetie in se non esse, precepit sibi psaltem adducere, cumque coram eo psalleret, repente descendit  in eum Spiritus, et prophetauit.

Itaque sicut pro certo patet, quod in bello pugnantium animi cantu tubarum accenduntur; ita non est dubium, quod conturbationem mentis modestior ac suauior carminum modus possit temperare. Ex his omnibus perspicue et indubitanter apparet, ita nobis musicam naturaliter esse coniunctam, ut ea, nec si uelimus quidem, canere possimus. Quocirca erigenda est mentis intentio, ut id, quod naturaliter in nobis est insitum, scientia quoque possit esse comprehensum.

Nunc restat, ut tertium genus musice naturalis uideamus, quod supra meminimus in irrationabili creatura esse. De hoc itaque talis philosophorum opinio est. Et non mirum, inquiunt, si inter homines  musice tanta dominatio est; cum aues quoque, ut luscinie, ut cygni, alieque cantum ueluti quadam disciplina musice artis exerceant; unde uirgilius de cygnis ait: dant per colla modos; et cetera. Nonnulle uero aues terrene uel aquatiles inuitante cantu in retia uel aucupia sponte decurrunt. Nec minus est illud intuendum, quod pastoralis fistula pastum gregibus, progressum atque quietem imperet. Sed et in mari Sirenes cantus edere dulces feruntur. Iure igitur musica capitur omne quod uiuit, quia celestis anima, qua animatur uniuersitas, originem sumpsit ex musica, ut Platoni et eius sectatoribus placet. Hec de naturali musica succinctim perstrinximus.

 7. Restat ut de artificiali breuiter uideamus. Artificialis musica dicitur, que arte et ingenio humano excogitata est, et inuenta, que in quibusdam consistit instrumentis. Et hec similiter in tria genera diuiditur, uidelicet in tensibile, inflatile, et percussibile. Tensibile fit intensione chordarum, ut puta in lyra, cithara, harpa, et huiusmodi. Inflatile autem, quod spiritu uel uento impellitur, ut in tibiis, musis, fistulis, organis, et his similibus. Percussibile uero est, quod fit in quibusdam concauis ereis uasis, et aliis instrumentis, cum pulsu et quadam percussione feriuntur, atque inde diuersi efficiuntur soni, ut in cymbalis, tympanis, et cetera. Omni autem notitiam huius artis habere cupienti sciendum est, quod, quanquam naturalis musica longe precedat artificialem,  nullus tamen uim naturalis musice recognoscere potest, nisi per artificialem. Igitur quamuis a naturali nostre disputationis sermo processerit, necesse est, ut in artificiali finiatur, ut per rem uisibilem inuisibilem demonstrare ualeamus.

8. His summatim prelibatis iam ratio exposcit, ut ipsam musicam diligentius contemplemur. Ac primo dicendum, unde dicatur musica? Musica dicitur a musis, quod instrumentum  omnibus musicis instrumentis ueteres preferendum dignum duxerunt, siue quod primum, ut aiunt, a natura inuentum est; siue potius, quod in ipso omnis musica perfectio continetur. Nam in superioribus foraminibus omnes consonantie, et toni demonstrari possunt: duobus inferioribus semitonia maius ac minus.  Dicitur autem a musa musica, sicut a gramma grammatica, et a rhetoreon (), id est, elocutionis copia, rhetorica, et ab arithmo, id est, numero, arithmetica, et a ge (), id est, terra, geometria, et ab astro, id est, stella, astrologia.

9. Sed antequam partes musice institutionis discernamus, primum de uoce et sono aliquid dicamus. Quanquam itaque omnis uox sonus sit, non tamen omnis sonus recte uox dici potest. Ea igitur creatura, que uitali spiritu aspiratur, uocem reddit; que uero pulsu, ictu uel flatu impellitur, sonum. Omnis autem uox aut syneches  est, id est continua, qua loquentes aut lectionem legentes, uerba continuatim percurrimus: aut diastematice  , id est cum interuallo suspensa, quam canendo suspendimus,  in qua non sermonibus, sed modulis inseruimus; de qua modo sermo uersatur.

10. Sciendum autem, quod ex uoce aut tono procreatur consonantia. Sed et hoc attendendum, quod in his uocibus aut sonis, que nulla inequalitate discordant, nulla omnino consonantia est. Diffinitur autem ita consonantia consonantia est dissimilium inter se uocum in unum redacta concordia. Aliter: consonantia est acuti soni grauisque mistura, suauiter uniformiterque auribus accidens. Et contra  dissonantia est duorum sonorum sibimet permistorum ad aurem ueniens aspera atque iniucunda percussio. Consonantiam uero licet aurium sensus diiudicet, ratio tamen perpendit. Quotiens enim due chorde intenduntur, et una ex his grauius, altera acutius resonat, simulque pulse reddunt permistum quodammodo et suauem sonum, dueque uoces in unum quasi coniuncte coalescunt, tunc fit ea que dicitur consonantia. Cum uero simul pulsis sibi quisque contraire nititur, nec permiscent ad aurem suauem atque unum ex duobus compositum sonum, tunc est que dicitur dissonantia.

Sunt autem numeri, qui consonantias creant, aut per quos ipse consonantie discernuntur, tantummodo sex, id est epitritus, hemiolius, duplaris, triplaris,  quadruplus, et epogdous. Est autem epitritus, cum de duobus numeris maior habet totum minorem, et insuper eius tertiam partem, ut sunt quatuor ad tria. Nam in quatuor sunt tria, et tertia pars trium, id est unum. Et is numerus uocatur in arithmetica sesquitertius, deque eo nascitur symphonia, id est consonantia, que in musica appellatur diatessaron.

Hemiolius est, cum de duobus numeris maior habet totum minorem, et insuper eius medietatem, ut sunt tria ad duo. Nam in tribus sunt duo, et media pars eorum, id est unum. Et appellatur hic numerus sesquialter in arithmetica, et de eo fit symphonia, que nuncupatur Diapente. Duplaris numerus est, cum de duobus numeris minor in maiore bis  numeratur, ut sunt quatuor ad duo; et ex hoc duplari nascitur symphonia, cui nomen est Diapason.

Triplaris est, cum de duobus numeris minor ter in maiore numeratur ut sunt tria ad unum, et ex hoc triplari oritur symphonia, que nuncupatur diapason cum diapente. Quadruplaris numerus est, cum de duobus numeris minor quater in maiore numeratur, ut sunt quatuor ad unum: qui numerus facit symphoniam, quam dicunt bis Diapason.

Epogdous est numerus, qui intra se habet minorem, et insuper eius octauam partem, ut nouem ad octo, quia in nouem et octo sunt, et insuper octaua pars eorum, id est unum. Appellant autem hunc numerum arithmetici sesquioctauum. Parit uero hic  numerus sonum, quem tonum musici uocauere. Sonum uero tono minorem ueteres quidem semitonium uocitare uoluerunt: sed non ita accipiendum est, ut dimidius tonus putetur, quia nec semiuocalem in litteris pro medietate uocalis accipimus. Deinde tonus per naturam sui in duo diuidi sibi equalia non poterit. Cum enim ex nouenario numero constet, nouem autem nunquam equaliter diuidantur, tonus in duas diuidi medietates recusat. Sed semitonium uocauerunt sonum tono minorem, quem tam paruo interuallo distare deprehensum est, quam hi duo  numeri inter se distant, id est ducenta quadraginta tria, et ducenta quinquaginta sex. Hoc semitonium Pythagorici quidam ueteres diesin nominabant, sed sequens usus sonum se minorem diesin constituit nominandum. Plato semitonium limma uocitauit.

He sunt partes in quibus omnis musica resoluitur. Sunt igitur quinque symphonie, id est consonantie: diatessaron, diapente, diapason, et diapente, et bis diapason. Consistunt itaque omnes musice consonantie aut in duplici, aut in triplici, aut in quadrupla, aut in sesquialtera, aut in sesquitertia numerorum proportione. uocatur autem, que in numeris est sesquitertia, diatessaron in sonis: que in numeris sesquialtera, diapente appellatur in uocibus; que dupla in numeris, diapason in consonantiis;  tripla uero diapente ac diapason; quadrupla autem bis diapason.

Agnoscat autem diligens lector quod consonantie consonantiis superposite alias quasdam consonantias effecere. Nam diapente et diatessaron iuncte diapason consonantiam creant. Huic uero, id est diapason, si diapente iungatur, fit consonantia que ex utrisque uocabulis nuncupatur, diapason scilicet et diapante. Cui si diatessaron additur, fit bis diapason.

Illud preterea sciendum quod, si diapason et diatessaron iungantur, nullam efficiant consonantiam. Statim enim in superpartiente inequalitatis genere cadit, nec seruat uel multiplicitatis ordinem, uel superparticularitatis simplicitatem. Qualiter uero hoc  approbari possit, longum est hoc loco inserere. Quisquis autem id plenius scire desiderat, legat secundum Betii librum de institutione harmonica. Hoc tamen unum breuiter commemorasse sufficiat, quod ab inequalibus numeris concordia fit consonantiarum. Que uero sunt inequalia numerorum genera quinque inter se modis dissentiunt in sua inequalite. Aut enim alterum ab altero multiplicitate transcenditur, aut singulis partibus, aut pluribus, aut multiplicitate et parte, aut multiplicitate et partibus. Si quis autem has inequalitatum species considerare desiderat, primum Betii in Arithmetica librum legat.

Notandum autem quod ex supradictis quinque  inequalitatum generibus duo tantum ad harmonicas formandas consonantias assumuntur, id est, multiplex et superparticularis. Multiplex ille numerus dicitur qui minorem numerum duplo aut quadruplo in se continet. Et ex hoc formantur diapason consonantie. Superparticularis uero ille numerus dicitur qui minorem numerum totum in se habet, et insuper eius medietatem, aut tertiam aut octauam partem. Et ex hoc procreantur diapente et diatessaron consonantie, necnon etiam tonus. Proinde scire conuenit, non posse perfecte fieri musicum, nisi antea fuerit arithmeticis regulis pleniter institutus.

His lucidandi gratia premissis, prefatas consonantias per tonos discutiamus. Diatessaron consonantia constat de duobus tonis et semitonio, et fit  ex epitrito, id est, sesquitertio. Diapente consonantia constat ex tribus tonis et semitonio, et fit de hemiolio, id est, de semis et tono. Nam Greci semis hemi, holon totum dicunt. Diapason consonantia constat de sex tonis, et fit de duplari numero; siquidem ex diapente et diatessaron fit symphonia diapason. Nam supra monstratum est, diatessaron ex duobus tonis et semitonio, diapente ex tribus tonis et semitonio constare, id est, ex quinque tonis et duobus semitoniis. uerum diapason et diapente constat ex nouem tonis et semitonio, et fit de triplari numero. Bis diapason continet duodecim tonos, et fit ex quadruplo. Hec iuxta assertionem Macrobii de tonis diximus: uerum Cassiodorus in secularibus litteris quindecim tonos esse affirmat,  secundum numerum chordarum que ponuntur in bis diapason consonantia; quos demonstrabimus in subsequentibus cum, de chordis et earum nominibus ceperimus tractare.

11. Sciendum uero quod sepe dicte consonantie nequaquam sunt humano ingenio inuente, sed diuino quodam nutu Pythagore sunt ostense. Denique cum idem philosophus ardentis esset ingenii, diuque estuans inquireret, quanam ratione firmiter et constanter consonantiarum [al. monumenta] momenta perdisceret, accidit ut preteriens fabrorum officinas pulsos malleos exaudiret, ex diuersis sonis unam quodammodo conuenientiam personantes. Igitur ad id, quod [al. diu] querebat, attonitus accessit ad opus, diuque considerans arbitratus est diuersitatem  tonorum ferientium uires efficere. Et ut hoc appareret, mutari inter se malleos imperauit. Quibus mutatis sonorum diuersitas ab hominibus recedens malleos sequebatur. Tunc omnem curam ad pondera eorum examinanda conuertit. Et inuentus est unus, qui maior erat, duodecim ponderum, alter nouem ponderum, tertius octo, quartus sex. Igitur hi mallei, qui duodecim et sex ponderum erant, diapason in duplo consonantiam personabant. Malleus duodecim ponderum ad malleum nouem, et malleus octo ponderum ad malleum sex ponderum secundum epitritam, id est, sesquitertiam proportionem diatessaron consonantiam concinebant. Nouem autem ad octo in sesquioctaua proportione resonabant tonum.  Igitur Pythagoras domum reuersus uaria examinatione perpendit quod in supradictis dimensionibus tota consisteret symphoniarum ratio, nunc quidem equa pondera chordis aptans, earumque consonantias aure diiudicans; nunc uero in longitudine calamorum uel fistularum duplicitatem medietatemque uel ceteras proportiones aptans, sepe etiam cymbala diuersis formata ponderibus secundum supra comprehensum modum malleolo percutiens. Ex his omnibus integerrimam fidem diuersa experientia collegit, et nichil sese inuenisse diuersum ualde delectatus est. Itaque quia in iam sepe notatis consonantiis diuino munere cognitis totius harmonice discipline summa consistit, oportet ut animo atque auribus sint note. Frustra enim hec ratione et scientia colliguntur,  ut insignis auctor Betius testatur, nisi fuerint usu atque exercitatione notissima.

12. Septem quippe sunt liberales discipline, quarum tres, id est, grammatica, rhetorica et dialectica, ratione et naturali sensu colliguntur, non oculo uidentur, aut digito monstrantur, quia earum uis in sermone est, sermo autem, id est, humana locutio, audiri potest, uideri non potest. Relique quatuor, id est arithmetica, geometrica, musica, et astrologia nequaquam animo ad liquidum percipiuntur, nisi oculo uideantur et digito demonstrentur.

13. Quamobrem nobis utile et pernecessarium uidetur ut primo de chordis et earum nominibus parumper disseramus, et unicuique chorde suum  subiiciamus tonum, ut cum de supradictis consonantiis aliquid apertius et manifestius ceperimus tractare, mittere possimus sobrium cantorem ad prefatas chordas, ut ibi oculo inspiciat, et digito contrectet, quod a nobis uerbo et scripto aure percipit. De inuentione autem chordarum, uel qualiter a diuersis per diuersa tempora additus sit numerus earum, breuitatis causa pretermittimus. Disponantur itaque per ordinem nerui, in quibus perficitur et demonstratur bis diapason consonantia hoc modo:

    Proslambanomenos, et Prosmelodos.
    Hypate hypaton.
    Parypate hypaton.
    Lichanos hypaton.
     Hypate meson.
    Parypate meson.
    Lichanos meson.
    Mese.
    Paramese.
    Trite diezeugmenon.
    Paranete diezeugmenon.
    Nete diezeugmenon.
    Trite hyperboleon.
    Paranete hyperboleon.
    Nete hyperboleon.


Nomina suprascriptarum chordarum, quia Greca sunt, interpretatione indigent. Proslambanomenos igitur interpretatur acquisitus uel adauctus: siquidem quia mese non erat loco media, ut utrumque  diapason coniungere possit, sed magis hypatis accedebat; idcirco super hypatas hypaton addita est hec una chorda. Unde et ab aliquibus prosmelodos dicitur, id est, ad melodiam adiuncta aut addita. Hypate hypaton, id est, principalis principalium, subauditur chordarum. Nam hec prima semper fuit, antequam proslambanomenos adderetur, eratque chorda grauissimum sonum resonans, unde quidam sic interpretantur: hypate hypaton uocate sunt, quasi maxime magnarum, aut grauissime grauium. Parypate hypaton dicitur tertia chorda, quasi iuxta hypaten posita, id est collecta. Potest autem interpretari subprincipalis principalium. Lichanos hypaton idcirco uocatur, quod lichanos Grece index digitus;  Grecus a lingendo lichanon appellat: et quemadmodum in canendo ad eam chordam, que erat tertia ab hypate, index digitus, qui est lichanos, inueniebatur, idcirco ipsa quoque lichanos appellata est.

14. Hoc itaque tetrachordum, quia longioribus et grossioribus chordis formatur, et grauiorem sonum reddit, appellatur principale. Has sequitur hypate meson, id est, principalis mediarum, subauditur chordarum. Parypate meson, id est, subprincipalis mediarum, siue iuxta principalem mediarum posita. Lichanos meson, id est, tertia mediarum: deinde mese octauo loco ponitur: mese interpretatur media: ideo, quia inter septem et septem semper est media, siue quia finis est precedentis diapason, et principium  subsequentis, et pro duabus chordis accipitur. Denique cum octaua chorda ad primam diapason consonantiam resonet, non hac de causa sexdecim chorde in bis diapason reperiuntur, sed tantummodo quindecim, quia mese, ut diximus, locum supplet sexte decime chorde. Paramese, id est, iuxta mediam posita. Trite diezeugmenon, trite, id est, tertia a mese; diezeugmenon, id est, disiunctarum, siue diuisarum, subauditur chordarum. Nam cum duo tetrachorda uno medio neruo interueniente consociantur, hoc Grece nuncupatur synemmenon, id est coniunctum. Hinc et synaphe dicitur, id est coniunctio, quotiens duo tetrachorda unius medietas termini continuat atque coniungit. E contra diezeuxis appellatur, que disiunctio dici potest, quotiens  duo tetrachorda separantur, et pleno tono inter se differunt. Paranete diezeugmenon dicitur, eo quod iuxta Nete, id est ultimam disiunctarum, sit locata. Hanc siquidem sequitur nete diezeugmenon, id est, inferior aut ultima disiunctarum. Trite hyperboleon, id est tertia excellentium, subauditur chordarum. Paranete hyperboleon, id est iuncta Nete, hoc est, ante ultimam excellentium posita. Nete hyperboleon, ultima excellentium interpretatur. Denique he tres ultime et nouissime chorde acutissimum et graciliorem ceteris chordis reddunt sonum; unde et excellentes appellantur.

15. Nunc uideamus, qualiter in his quindecim chordis omnes consonantie reperiantur. Proslambanomenos a secunda chorda, que est hypate hypaton,  integro distat tono. Ipsa quoque proslambanomenos a mese octaua est, et resonat cum ea, id est, cum mese, diapason consonantiam. Eademque proslambanomenos ad quartam chordam, id est, ad lichanos hypaton, resonat diatessaron consonantiam. Que lichanos hypaton ad mesen resonat diapente symphoniam, estque ab ea quinta chorda. Rursus mese a paramese distat tono; item eadem mese ad neten diezeugmenon, que quinta chorda est a mese, facit diapente consonantiam, que symphonia diapason et diapente uocatur. Predicta nete diezeugmenon ad neten hyperboleon quartam chordam facit diatessaron consonantiam. Rursus proslambanomenos ad neten hyperboleon, id est, prima chorda  cum quintadecima resonat bis diapason consonantiam.

Ecce habes in quindecim chordis omnes tonos et omnes consonantias. Diligentius autem intuenti musice discipline subtilitatem, non amplius quam quinque tetrachorda reperiuntur, id est, hypaton, meson, synemmenon, diezeugmenon, hyperboleon. Possunt autem ita interpretari, ut accipiamus hypatas principales, mesas medias, synemmenas coniunctas, diezeugmenas disiunctas, hyperboleas excellentes. Que omnia hoc in loco prolixius est demonstrare. Non enim totius harmonice institutionis plenitudinem proposuimus in hac epistola explanare, cum eius perplexam subtilitatem uix ualuerit insignis auctor Betius in quinque libris explicare.  Illud tantum notamus, quod predicta tetrachorda quina in uiginti octo chordis extenduntur.

16. Hec de chordis, et earum nominibus premissis: iam tempus est, ut de consonantiarum uocabulis, earumque uocibus propter minus intelligentes paulo planius et apertius disseramus. Quanquam enim omnia, que ad musicam pertinent, ex maxima parte superius commemorauimus, tamen quia nomina Greca sunt, expositorem requirunt. Diatessaron igitur Grece ex quatuor Latine dici potest: non ea ratione, quod ex quatuor constet numeris uel partibus, cum fiat de hemiolo, id est, ex semis et toto; sed quia ex quatuor sonis uel uocibus certo spatio inter se distantibus conficitur. Est itaque diatessaron consonantia uocum quidem quatuor,  interuallorum trium. Quid sit interuallum, supra monstratum est, id est, soni acuti grauisque distantia. Cum itaque maior uox minorem uocem, uel maior sonus minorem sonum totum in se continet, et insuper tertiam partem minoris uocis aut toni, diatessaron consonantiam creat, fitque semper in quarta chorda; denique a proslambanomenos ad lichanos hypaton resonat diatessaron, ut supra monstratum est.

Diapente interpretatur ex quinque, dia Grece ex, prepositio est, pente, quinque. Diapente dicitur, eo quod ex quinque uocibus aut sonis perficiatur; estque uocum quidem quinque, interuallorum uero quatuor. Igitur quando maior uox minorem uocem tota sui precedit quantitate, et insuper superate  uocis medietatem transcendit, siue in acumine siue in grauitate, hec symphonia diapente dicitur, fitque semper in quinta chorda. Nam lichanos hypaton ad mesen, diapente consonantiam resonat.

Diapason interpretari potest ex omnibus. ex omnibus enim semitoniis, tonis et consonantiis fit. Siquidem ex diapente et diatessaron constat diapason. Igitur quando maior uox minorem uocem dupla sui quantitate superat, siue in extensione acuminis, siue in remissione grauitatis, hec talis symphonia appellatur diapason, fitque semper in octaua chorda. Nam proslambanomenos ad mesen, diapason consonantiam resonat, estque principalior atque honorabilior ceteris consonantiis. Porro diapason et diapente  consonantia formatur, cum maior uox uel sonus minorem uocem uel sonum tripla sui quantitate transcendit in acumine aut grauitate, fitque semper in duodecima chorda. Denique proslambanomenos ad neten diezeugmenon diapason et diapente consonantiam resonat. Bisdiapason consonantia dicitur, quando maior uox uel sonus minorem uocem uel sonum quadrupla sui quantitate excedit in acumine, aut grauitate; fitque semper in quinta decima chorda. Nam proslambanomenos ad neten hyperboleon bis diapason consonantiam resonat.

17. Tonus uero uocatur, quando maior uox aut tonus minorem uocem aut sonum totum possidet, et insuper eius octauam partem, fitque semper in secunda chorda. Nam proslambanomenos ad hypaten  hypaton tonum resonat. Idque sciendum est, quod dicitur epogdous in arithmetica, tonus appellatur in musica. Epogdous autem dicitur, quasi epiogdous, id est superoctauus. Diuiditur autem tonus in duobus semitoniis: non quod omnino semitonia ex eque sint media, sed quod semum dici solet, quod ad plenam mensuram non peruenit. Atque ut id facillime comprobetur, sit sesquioctaua proportio octo et nouem. Inter hos nullus medius numerus naturaliter incedit. Multiplicemus ergo eos per binarium. Bis octo fiunt sedecim, bis nouem fiunt decem et octo. Inter sedecim autem et decem et octo unus numerus naturalis inuenitur, id est, decem et septem. Disponantur ergo hi tres numeri in ordinem, id est, sedecim, decem et septem, et decem et octo. Igitur  sedecim ac decem et octo collati sesquioctauam retinent proportionem, ac ideo faciunt tonum. Sed hanc proportionem septimus decimus numerus, qui inter hos est medius, non in equalia partitur. Comparatus enim ad sedecim habet in se tonum, sedecim, et insuper eius sextam decimam partem, id est, unum. Rursus si decem et septem, et decem et octo comparentur, in decem et octo decem et septem inueniuntur et insuper septima decima pars, id est unus. Non igitur iisdem partibus et minorem superat, et a maiore superatur. Est enim minor pars septima decima, maior sextadecima. Sed utreque partes semitonia nuncupantur, unum maius, alterum minus. In quibus autem numeris hec semitonia reperiantur, uel demonstrentur, poteramus hoc in  loco abundanter ac multipliciter inserere, diuersorumque auctorum diuersas opiniones annotare, quod duabus ob causis mittimus: siue ne epistolaris sermo in libri transeat magnitudinem, et nobis illud obiiciatur: Currente rota amphora cepit institui, cur urceus exit? siue ne difficultatem magis creemus, et sensus legentium potius obtundamus, quam euidentibus documentis informemus. Licet enim harmonice institutionis minima pars sit semitonium eiusque membra, tamen omnibus difficilioribus difficillimum est, et laboriosa indiget expositione. In re igitur naturaliter obscura qui in exponendo pluraquam necesse est, superfundit, addit tenebras, non adimit densitatem. Hoc unum nosse sufficiat, quod  dimidium semitonium diesis dicitur, estque quarta pars toni; similiter tetrastemoria quarta pars toni, tritemoria tertia pars nuncupatur. Maior itaque pars toni, id est, semitonium maius apotome uocatur a Grecis, a nobis uero potest appellari decisio. Naturale est enim, ut quotiens aliquid secatur ita, ut equis partibus non diuidatur, quanto minor pars dimidio minorem, tanto maior pars dimidiam superexcedat. Si igitur ad semitonium addatur apotome, fit semitonium maius.

Constat ergo integer tonus ex apotome ac semitonio. Porro semitonium ab apotome differt commate. Ac idcirco nichil est aliud apotome, nisi semitonium minus et comma. Si igitur duo semitonia minora de tono quis auferat, comma fit reliquum.  Est autem comma ultimus sonus auditui subiacens. Philolaus autem Pythagoricus minora spatia tonorum talibus diffinitionibus includit: Diesis, inquit, est spatium quo maior est sesquitertia proportio duobus tonis. Comma uero est spatium, quo maior est sesquioctaua proportio duabus diesibus, id est, duobus semitoniis minoribus. Schisma est dimidium commatis, diaschisma uero dimidium dieseos, id est, semitonii minoris.

Ex quibus illud colligitur, quanquam tonus quidem diuiditur principaliter in semitonium minus atque apotomen; diuiditur etiam in duo semitonia et comma: quo fit, ut diuidatur in duo diaschismata et comma. Integrum uero dimidium toni, quod est semitonium, constat ex duobus diaschismatibus,  quod est unum semitonium minus, et schisma quod est dimidium commatis. Quanquam enim totus tonus ex duobus semitoniis minoribus et commate coniunctus est, si quis id integre diuidere uelit, faciat unum semitonium minus, commatisque dimidium. Sed unum semitonium minus diuiditur in duo schismata; dimidium uero commatis unum schisma. Recte igitur dictum est, integre dimidium tonum in duo diaschismata atque unum schisma posse partiri. Quo fit, ut integrum semitonium minora semitonia uno schismate differre uideatur: Apotome autem a minore semitonio duobus schismatibus differre; differt enim commate. Sed duo schismata unum perficiunt comma.

Hoc totum idcirco posuimus, ut difficultatem semitoniorum  ostenderemus, que magis numerorum proportionibus, quam sonorum uarietate exprimi et demonstrari possunt. Si quis uero tante profunditatis ac perplexe subtilitatis curiosus inuestigator existit, legat sepe dicti Betii tertium librum de harmonica Institutione, et ibi fortassis non solum eius curiositati satisfiet, uerum etiam suum experiri poterit ingenium. Si enim ad hec capienda idoneus inuentus fuerit, nouerit, nichil sibi difficile in septem liberalibus disciplinis.

Omissis ergo, que paucorum intellectus capit, ea dicamus que multorum sensus colligere potest. Sciendum itaque est, quod quanquam octo sint toni, qui diapason consonantiam complent, tamen  non sunt amplius, quam septem dissimiles soni, tono inter se distantes, quia octauus idem est, qui et primus in duplo. Nonus idem est, qui et secundus in duplo; sic et in ceteris. Horum conscius uirgilius dicit:

Est mihi disparibus septem compacta cicutis
Fistula.

Ex septem igitur disparibus cicutis fistula fit, quia ex septem dissimilibus uocibus aut sonis tota perficitur consonantia. Unde et quidam septem tantum uolunt tonos.

Quod uero Martianus introducit nouem musas in Nuptiis philologie diuersa carmina cantantes, ad harmoniam celestem pertinet, que nouem ordines habere dignoscitur, scilicet propter septem planetas,  octauamque spheram celestem, et nonam terram. Sed octo omnes consonantias resonant; nona, id est, terra, perpetuo silentio tacet, quia immobilis est. Hinc est, quod cum octo muse subuecte in circulis celestibus essent, nona, id est, Thalia in terra remansit. Nam cum Urania spheram celestem, Polymnia Saturni, Euterpe Iouis, Erato Martis, Melpomene Solis, Terpsichore ueneris, Calliope Mercurii, Clio Lune circulos subintrassent, ut ibi dulces resonarent modos: sola Thalia derelicta in ipso florentis campi ubere, id est, in circulo terre resedit, eo quod uector eius, id est, deportator cygnus impatiens oneris, et etiam subuolandi, id est, cum nollet eam ferre et subuolare, id est, sursum uolare, petiit alumna stagna, id est, nutritoria et sibi cara. Thalia  autem interpretatur quasi theton lia, id est, ponens germina, quod pulchre terre congruit, que germinat herbam uirentem et proferentem semen. Quidam autem dicunt, quod nouem muse idcirco dicuntur, quia humane uocis officia nouem sunt. Omnis enim sermo his nouem rebus formatur. Primo appulsu quatuor dentium, repercussione duorum labrorum, plectro lingue, cauo gutturis, respiratione pulmonis. Si enim ex his aliquid defuerit, uox perfecta non erit.

18. Sed ecce dum tonos ostendere conamur, per uastissimam et profundissimam musice institutionis siluam longius euagati sumus, que tante caliginis obscuritate inuoluitur, ut a notitia humana recessisse uideatur. Namque cum perpauci sint, qui eius  uim et naturam certa ratione perpendant, tamen quod de ea intelligunt, manuum opere ad liquidum demonstrare non possunt. Rursus cum multi sint, qui eam digitis operentur, uel uocis sono promant, eius tamen uim atque naturam minime intelligunt. Denique si roges citharedum siue lyricum, uel alium quemlibet  instrumentorum musicorum notitiam, aut consonantias ostendat, cognationem chordarum, qualiter illa chorda ad aliam rata numerorum proportione societur; nullum tibi penitus ex his dabit responsum. Solum hoc confitebitur, quod hec ita faciat, sicut a magistro accepit et didicit. Cum igitur a scientibus et a nescientibus se musica ex permaxima parte abscondit, quasi in profundo obtecta  iacet. Hinc aiunt fabulam Orphei et Eurydicis esse confictam. Siquidem Orpheus Eurydicem nympham amauit, quam sono cithare mulcens uxorem duxit. Hanc Aristeus pastor dum amans sequitur, illa fugiens in serpentem incidit, et mortua est. Quod cum maritus cognouisset, eam sono cithare de inferno ad superos conatus est reuocare; sed minime ualuit. Orpheus dicitur quasi oreon phone, id est, optima uox. Eurydices interpretatur profunda diiudicatio. Orpheus ergo uult reuocare de inferno Eurydicem sono cithare, sed non preualet, quia humanum ingenium conatur profunditatem harmonice subtilitatis penetrare, et eam certis rationibus diiudicare et discernere, et ad lucem, id est, ad scientiam reuocare; sed illa, humanam cognitionem  refugiens, in tenebris ignorantie latet.

Interea sciendum est, quod non ille dicitur musicus, qui eam manibus tantummodo operatur, sed ille ueraciter musicus est qui de musica naturaliter nouit disputare, et certis rationibus eius sensus enodare. Omnis enim ars, omnisque disciplina honorabiliorem naturaliter habet rationem, quam artificium, quod manu atque opere artificis exercetur. Multo enim maius est scire quod quisque faciat, quam facere quod ab alio discit. Etenim artificium corporale quasi seruiens famulatur; ratio uero quasi domina imperat. Tanto igitur preclarior est scientia musice in cognitione rationis, quantum corpus superatur a mente. Unde fit, ut cum ratio operandi actu non egeat, manuum opera nulla sint, nisi ratione ducantur.  Huc accedit, quod ita dicamus: corporales artifices non ex musica disciplina, sed ex ipsis potius instrumentis accepere uocabula. Nam citharedus ex cithara dicitur, lyricus ex lyra, tibicina a tibia, ceterique suorum instrumentorum uocabulis nuncupantur. Musicus autem non ab aliquo instrumento, sed ab ipsa musica nomen accepit.

Is itaque musicus est, qui ratione perpensa canendi scientiam non seruitio operis, sed imperio speculationis assumpsit. Quisquis igitur harmonice institutionis uim atque rationem penitus ignorat,  frustra sibi nomen cantoris usurpat, tametsi cantare optime sciat. Neque enim ille qui lectionem legit, sed qui lectionem exponit, magister appellatur. Et licet pueri psalmorum uerba memoriter decantent, ab eorum tamen scientia alieni existunt, quia eorum sensus mysticos penetrare nesciunt. Itaque sicut non sufficit in uisu eruditis uiris colores formasque conspicere, nisi etiam, que sit horum proprietas, inuestigauerint: sic non sufficit cantilenis musicis animum oblectari, nisi etiam, quali inter se iuncte sint sonorum uel uocum proportione, discatur.

Hec ex multis pauca perstrinximus, ne musicis ac peritis cantoribus de nostra imperitia risum preberemus. Nequaquam autem hec legenda Walcaudo proponimus, aut ad talia discenda eius animum  prouocamus; frustra enim lyra asino canitur Sed scientes, uos egregium atque perfectum esse cantorem, cum uestra excellenti prudentia, et cum aliis peritis cantoribus nostra fit sermocinatio et disputationis ratio. Huius epistole uerba uobis tantum, et perpaucis aliis musicis, si quando ea legitis, colloquantur: ceteros uero ita submouemus, ut qui capere intellectu nequiuerint, ad ea etiam legenda uideantur indigni.

19. Ceterum ne aliquid intactum, quod ad susceptum negotium pertinet, preteriisse uideamur, illud in calce ponimus, quod supra suo in loco, si memorie non defuisset, oportuerat commemorare. Queritur a nonnullis, quid significent illa uerba, per que tonorum sonoritatem in naturali musica discernimus?  id est: Nonanneane et Neais, et Noieane, et his similia, et utrum intepretari eorum sensus possit? Ad quod respondendum, quod omnino nullam recipiunt interpretationem; neque enim quidquam significant: sed ad hoc tantum a Grecis sunt reperta, ut per eorum diuersos ac dissimiles sonos tonorum admiranda uarietas aure simul et mente posset comprehendi. Sed iam prolixus sermo finem prestolatur.

Excellentiam uestram superna Prouidentia omni sancte sue Ecclesie profuturam per multa annorum curricula incolumem conseruare dignetur! Reuerendissime Papa.




ANNO DOMINI DCCCCXu.
BERTARIUS uIRDUNENSIS SACERDOS. GESTA EPISCOPORUM uIRDUNENSIUM Auctoribus BERTARIO et Anonymo, monachis S. uitoni.






D. G. WAITZ PRAEFATIO.

 uirduenensis episcopatus historiam plures diuersi temporis conscripserunt monachi, quorum primi  Bertarius et continuator eius iam hoc loco edendi, Laurentius uero et qui eum secutus est alii tomo  sunt inserendi. Bertarius, presbyter  et canonicus S. uitoni  , episcopo Hattoni, qui annis 846-878 Ecclesie uirdunensi prefuit, coniunctus  , ab eius successore Berhario »in humanis, et in diuinis libris« eruditus  , etiam Dadoni, qui huic successit, familiaris  fuit. Nam cum eius tempore principalis ecclesia uirdunensis incensa librique et uite sanctorum essent combusta, Bertarius »licet infirmitate et tristitia attritus« breuem episcoporum Historiam componere suscepit, quam Dadoni inscripsit  . Qui cum primis anni 880 diebus episcopus sit electus  , tricesimus septimus annus, quo incendium illud contigerat  , in annum cadit 916 uel 917, et paulo post Bertarium Historiam suam conscripsisse uerisimile est, quam  tamen non ultra Arnulfi regis tempora deduxit.---Fontibus uberioribus destitutus, nonnisi breuissimam  rerum uirdunensium notitiam potuit exhibere, quippe qui fabulas, quales in posterioris eui scriptoribus de primis episcopis uirdunensibus legimus, aut nesciisse aut spreuisse uideatur. Plures tamen sanctorum uitas antiquiores consuluit, Dionysii  , Seruatii  , Lupi Trecensis  et Maximini Miciacensis  . Ipse »Gesta Francorum« affert  , sed hoc nomine non opus uulgo ita inscriptum, in quo hec minime leguntur  , sed Gregorii Turonensis indicauit Historiam. Sed etiam ab hac in quibusdam discrepat  , neque omnia que ille de episcopis uirdunensibus narrat, repetiit  , ita ut, quamuis interdum ipsa Gregorii  uerba exscripserit  , eius narrationem potius memoria tenuisse quam librum euoluisse uideatur. Fortunati carmina ad episcopum Agericum scripta operi suo inseruit  . Etiam episcoporum catalogum ad manus habuisse uidetur  , eorum uitas uero, quas exstare audierat, egre desiderauit  ; diplomata quoque in ecclesiis seruata sepius consuluit  .---Que Hattonis, Bertharii et Dadonis tempore gesta sunt, ipse uidit,  sed etiam hec breuissime perstringit, de Dadone paucis tantum lineis conscriptis, fortasse eo permotus quod ipse Dado horum episcoporum suique temporis notitiam reliquerat, cuius fragmentum a Wasseburgio seruatum quod hic inseratur dignum duxi  .

»Anno ab incarnatione Domini nostri Iesu Christi octingentesimo nonagesimo tertio, regnante uero domino Arnulpho gloriosissimo rege anno quinto, nostre autem ordinationis decimo tertio, indictione nona  , ego Dado uirdunensis Ecclesie episcopus cepi tractare in animo meo uarios presentis seculi casus, et priorum pontificum facta ad memoriam reducere, et eorum a nostre Ecclesie fidelibus sedulo ac salubriter inuestigare. Idcirco etenim facta orthodoxorum presulum litteris adnotaui, ut eorum memoria sit nobiscum eterna, quorum nomina in celo credimus eternaliter esse scripta.

 »Dominus igitur Hatto antecessor noster fuit temporibus Lotharii imperatoris, et item Lotharii filii eius, ei peruenit usque ad annum primum Caroli regis. Qui pontifex uenerandus multa memoria digna contulit Ecclesie; de quibus pauca stylo commendare commodum duximus. Obtinuit namque apud regem Lotharium res per multa loca iacentes, id est in comitatu uirdunensi Albereuillam, etc. Idem etiam uenerabilis episcopus istam nouam basilicam inchoauit; sed a successore eius, auunculo uidelicet nostro domino Berhardo episcopo, honorifice perfecta est. Qui etiam temporibus Caroli regimen istius ecclesie suscepit, et usque ad tempus Ludouici Germanici regis eam feliciter gubernauit. Nam, ut pauca de felicibus eius actibus ad memoriam reducamus, iste inclytus pastor dominus Bechardus, auunculus uidelicet noster, in ecclesiasticis disciplinis ultra quam credi uel fieri possit feruentissimus exstitit, et episcopale ministerium et religiosam  uitam admodum diligens, quam plurima isti Ecclesie contulit, que nunc zelo eius eternaliter testimonium perhibent. Dedit, etc. In basilica etiam sancti Petri et sancti uitoni posuit canonicos octo, et dedit illis res que ad ipsam Ecclesiam pertinent, sicut eas tunc in suo dominatu habebat, decimam quoque arietum, qui ad nostrum opus ex Brasensi centena congruis temporibus accipiuntur. Dedit etiam ad ipsum altare unum sacerdotale uestimentum auro ornatum, platenam scilicet, id est ex dirotano cum guttis, etc. Pallium quoque unum super ipsius sancti patroni posuit glebam, etc.

 Nos etiam, qui diuina dispositione eius successor et tempore [1779 1Kb] domini Lodoici regis post auunculum nostrum istam Ecclesiam gubernandam suscepimus, et post mortem eiusdem dominum Carolum fratrem ipsius imperatorem suscepimus, et usque ad tempus domini Arnulphi gloriosissimi regis, nepotis scilicet eorum, iam peruenimus, quidquid mihi commisse ecclesie in rebus et familiis, in omnibus ornamentis ecclesiasticis, Domino adiuuante, addere potui, huic operi addere saluberrimum duxi. Dedit, etc. Hec omnia solemni more supradicte ecclesie dominus Carolus imperator delegauit, atque ad habendum perenniter concessit. Arnulphus quoque gloriosissimus rex dedit in proprium per auctoritatis sue preceptum supradicte ecclesie abbatiam, que uocatur Montisfalconis, que est in honore sancti Germani constructa et in comitatu Dolinensi est sita, cum omnibus et sibi pertinentibus,« etc.

Cum catalogus episcoporum uirdunensium, cui  Dado hec addidisse dicitur, deperditus esse uideatur, Bertarii breue historie compendium eo maioris est faciendum. Pauca tantum suo euo Laurentius illius operi addenda inuenit. Hugo Flauiniacensis, Bertarii narratione fundamento posita  , multa quidem undique collegit et uberiorem rerum uirdunensium segetem posteris tradidit, sed plerumque falsa, fabulosa et historie nomine indigna consarcinauit. Etiam uite S. Pauli scriptor Bertarium antiquitatis non spernende auctorem laudat, sed et negligentie arguit, quippe qui non omnia sibi comperta scripserit  .---Bertarius quo anno obierit non constat. Fortasse etiam sub Barnoino, qui anno 925 episcopatum suscepit, in uiuis erat. Hoc enim apud Wasseburgium polyptici uirdunensis ipsius tempore  confecti initium legimus:

»Fratribus uirdunensis ecclesie sub canonica auctoritate in domo beate uirginis Christo seruientibus salus continua. Cum multe tribulationes temporibus nostris istud uirdunense pregrauarent episcopium, maxime tamen duo immanissimi casus, nostris prauis exigentibus meritis, a proprio deiecerunt statu. Quorum unus accidit, quando tempore uenerabilis memorie Dadonis episcopi ignis exosus totam pene ciuitatem concremauit, et ecclesiam sancte Marie solotenus prostrauit. Et proh dolor! omnia ornamenta ecclesiastica, cum armario et apostolicorum priuilegiis et episcoporum decretis et chartarum rerum ecclesiasticarum instrumentis atque scriptis, uulgo pulegiis nominatis, flamma consumpsit. Ad cumulum uero tanti mali, succedente in eodem loco nepote domini Dadonis, uenerabili episcopo Barnoino, primo eius ordinationis anno, crudelissima gens Hungarorum improuisa ipsum  adiit episcopum, et incensis pene omnibus uillis, homines extra oppida repertos aut neci dedit aut captiuitati destinauit. His grauibus duabus pressa calamitatibus, congregati simul eiusdem uenerabiles et maiores natu canonici, scilicet Ewenardus prepositus, Bertarius decanus, cum archidiaconus Leutfredo et Odilone, et cum paucis uillanis, qui in fratrum uillis de predicta uastatione remanserant, ne institutio antiqua et redditus uillarum atque census earum prorsus ignorando aboleretur, ad communem utilitatem presentium et futurorum solerti indagatione hoc pulegium super res canonicorum condere opere pretium duxerunt. Pulegium autem, ut mihi uidetur, nil aliud significat aut latialiter sonat quam publica lex uel popularis lex. Si quis rectius hoc commentatus fuerit, ego Sarouardus cancellarius iussis preceptorum meorum obtemperans, qui huic operi me prefecerunt, intellectui eius humiliter concedo.«

 Si Bertarius decanus hic memoratus idem est qui historiographus  , quem iam Hattonis tempore adultum uidimus, senex diem obierit necesse est. Sepultus est in cemeterio sancti uitoni  .

Historiam a Bertario inceptam monachus S. uitoni  usque ad annum 1047, Theoderico episcopo sedente  continuauit. De primis seculi X temporibus nichil fere compertum habuisse uidetur, postea uero res uirdunenses, quamuis non copiosa et per partes deducta, satis accurata tamen narratione exposuit, et que ab aliis audiuit  aut ipse uidit, florido dicendi genere usus, retulit, sed pariter atque Bertarius rerum gestarum tempora adnotare  prorsus fere neglexit. Fontes scriptos  preter diplomata ecclesiis concessa se habuisse, nusquam indicat, neque alia historie uirdunensis monumenta ipsius tempore exstitisse, uerisimile est. Laurentius eius narrationem postea excepit, Hugo Flauiniacensis partim descripsit, partim auxit. Etiam qui uitam S. Richardi abbatis composuit  ex hoc opere plura hausisse uidetur [ uirdun. n. 36, mbr., s. XIII, fol. min., f. 116 sqq. idem Bertarii et continuatoris opus continet, sed ualde mutatum [ a Barth. Senocq uirdunensi ex codice S. uitoni descriptam sibique transmissam edidit ipsique continuationem subiecit. Inde Calmet  et de la Barre in secunda Spicilegii editione  utrumque opus repetiuerunt. Gallica uersio, a I.-I. Caiot confecta, anno 1775 uirduni prodiit  .





INCIPIT EXCERPTUM DOMNI BERTARII [1780 1Kb] SACERDOTIS IN GESTIS PONTIFICUM S. uIRDUNENSIS ECCLESIAE AD DOMNUM DADONEM EIUSDEM SEDIS ANTISTITEM.

 Reuerentissimo et sanctissimo seniori meo domno [1781 1Kb] DADONI, uirdunensis Ecclesie [1782 1Kb] inclyto episcopo, BERTARIUS [1783 1Kb] uester presbyter deuote pro uobis orando felicitatem eternam in Christo.

Quoniam uestro tempore per triginta et sex annos uestro bono studio et inclyta fama nobis multa uenerunt prospera, nunc autem, peccatis nostris exigentibus, principalis ecclesia nostra igne succensa, libri et memorie sanctorum Patrum nostrorum [1784 1Kb] ex magna parte eidem flamme sunt tradite, ne autem penitus obliuioni traderetur antecessorum uestrorum sacrosancta memoria, uenerabile studium et operatio sancta: licet infirmitate et tristitia attritus, que de sanctis antecessoribus uestris legi et a fidelibus audiui, breuiato sermone comprehendere commodum  duxi, uobis quidem gratum, posteris autem utile.

1. Legimus in ista ecclesia, que est in honore sancte Dei Genitricis constructa [1785 1Kb] , iam precessisse triginta episcopos, quorum primus sanctus Sanctinus uocatur. De quo quod sentimus notare hic studuimus. Nam legimus  quod sanctus  Dionisius Sanctinum Meldensis [1786 1Kb] Ecclesie episcopum et Antoninum presbyterum mitteret cum gestis sue passionis Romam ad sanctum Clementem et iter illorum fuisset per istam ciuitatem, et in eundo ac redeundo hic primi predicassent uerbum Dei. Et ferunt quod idcirco in ordine episcoporum istius Ecclesie primus ponatur. Legitur uero in uita sancti Seruatii episcopi  , ubi de Agripinensis Ecclesie archiepiscopi depositione res agitur, quod interfuisset Sanctinus urbis Clauorum episcopus  . Ubi tamen corpus eius sepultum sit, nusquam reperimus, nisi Meldis.

2. Post hunc legimus fuisse sanctum Maurum, et sanctum Saluinum et sanctum Aratorem. Quorum merita ad sepulcra illorum ostendunt frequentia miracula.  Siquidem sancto Agerico diuinitus ostensa sunt eorum monumenta, et ab eodem honorabiliter et sanctissime ordinata. De istis enim que nostris oculis uidimus quam plurima referre possumus. Tempore etenim Lotharii iunioris regis et domni Hattonis nostre ciuitatis episcopi, de istis sanctissimis uiris reliquie sunt sumpte, et ad Theolegium  monasterium  quod isti Ecclesie est subiectum nostris temporibus sunt delate. Deus testis est conscientie mee, quia non possum ad memoriam reducere que, a pueritia usque ad perfectam etatem, meritis sanctorum istorum ad sepulcra illorum diuina clementia operari uidi: quot ceci illuminati, quot surdi sanati, quot claudi erecti, quot demoniaci liberati [1787 1Kb] , quot egroti a uariis languoribus curati nullatenus stylo comprehendere queo; aliqua tamen sub compendio colligam. Duo contracti, causa orationum ecclesiam ipsorum ingressi, protinus meritis sanctorum istorum sunt erecti. Quedam femina, nomine Emma, multis diebus lumine presentis seculi priuata in mea presentia ibidem est illuminata. Similiter et altera femina, que erat muta, post peractas Matutinas me  audiente cepit loqui. Quidam etiam homo per quadraginta annos contractus et per multos annos in porticu sancti Stephani Mettensis ecclesie iacens, curriculo euectus, ad istorum sanctorum sepulcra delatus fuerat. Prima uero parte noctis cepit uoces emittere et, usque ad Matutinas easdem emittens uoces, sospitatem meruit obtinere. Ad quod miraculum cum domno Hattone episcopo eodem die uenimus, simulque cum illo uidimus coxam eius cum crure usque ad nates excoriatam, quasi nil aliud habuisset nisi ossa et qui uix in uehiculo uenerat, iam senex et plenus dierum pedes et sanus reuersus est ad propria.

3. Post hos exstiterunt sancti Pulcronius, Possessor et Firminus; de quorum memoria nichil [1788 1Kb] aliud  scimus nisi quod a primis temporibus eorum merita Deo fuerint grata, et inter ciues sanctorum sint annumerati. Legitur etiam in uita  sancti Lupi Trecassini episcopi , Pulchronium admirande sanctitatis uirum uirdunensis Ecclesie episcopum prefulsisse tanta gratia curationum, ut, religatis post tergum manibus, demoniacis imperaret, et dicto citius prius sensum reciperent quam in collisione suorum corporum cernui laberentur. Certe quando reliquie de predictis sanctis fuerunt accepte tempore domni Hattonis episcopi, tunc etiam monumenta istorum honorabiliter ac uenerabiliter, sicut decet sanctos, sub monumento beati uitoni reperta sunt. Pars autem corporum illorum ab aliquibus uisa satis ostendit quod anime eorum in beata felicitate gaudio fruuntur eterno.

4. Tempore  igitur beati Firmini , habitatores istius ciuitatis rebellauerunt contra Clodoueum regem Francorum a beato Remigio baptizatum. Qui cum ab eo obsiderentur, defuncto interim  eodem sanctissimo pontifice, beatus Euspicius; presbyter istius Ecclesie, egressus obtinuit apud regem pacem et salutem ciuium suorum. Postea cum rex prefatus creari uellet eum istius ciuitatis episcopum, et ille omnimodis abnegaret, beatissimus Pater uitonus, nepos illius, hic ordinatus est episcopus; sanctus uero Euspicius cum altero nepote suo, beato uidelicet Maximino qui sanctissimo Patri uitono germanitatis propinquitate iungebatur, petitione eiusdem regis cum ipso Aurelianis perrexit et ibidem monasticam uitam ducens obiit in pace. Sanctus uero Maximinus, Aurelianis postea factus abbas, multa miraculorum copia refulget. uitam autem beatissimi uitoni a multis audiui se uidisse descriptam, sed hactenus a nobis est inuisa  . Basilica siquidem, ubi predicti requiescunt sancti, in  honore sancti Petri apostoli est antiquitus constructa, que etiam pro antiqua dignitate habet multa episcoporum sepulcra, et propterea a fidelibus cunctis multum est ueneranda.

5.  Post hunc exstitit Desideratus episcopus, cuius tempore, sicut in gestis Francorum  legimus, ingrauescente fame, ciues istius ciuitatis erant in afflictione maxima. Qui cum abisset ad Theodericum regem et de thesauro [1789 1Kb] illius quingentos aureos mutuasset, distribuit eos ciuibus suis sub tali tenore ut de eis negotiarentur per diuersa loca, et de acquisitu illorum uiuerent transactaque necessitate predictam summam regiis thesauris restituerent. Quo facto, et de penuria famis sunt  erepti et diuites effecti. Cumque episcopus predictos aureos regi reddere uellet, rex Domino gratias agens, quod sui ciues ex regis thesauro de tam flebili miseria erepti essent, predictos aureos reddere ei iussit, quorum incremento usque hodie negotiatores effecti sunt  .

6 [1790 1Kb] .  Post huius excessum de istis ciuibus ordinatus est in ista Ecclesia sanctus Agericus episcopus. Cuius tempore cum uellet Childebertus rex placitum habere in ista ciuitate, pro amore illius tenuit eum Mettis , ubi depositus est Egidius Rhemensis Ecclesie archiepiscopus  . Quidam autem uir ualde nobilis, cum pro suis sceleribus a rege uita debuisset priuari, petitione prefati antistitis saluatus est; et ob hoc dedit ille uir fratribus quod ad Arcus et ad Mantuam habemus. Rursus rex prelibatus cum per uirdunum iter habuisset, et predictus sanctus antistes nonnisi parum uinum in uno uasculo habuisset, et omnipotens Dominus ipsius meritis sic illud dilatasset ut rex cum suis  omnibus de ipso omnem sufficientiam habuisset, plus inueniretur uini in ipso uasculo in fine quam initio: rex, tanto perterritus miraculo, audiuit quod ista Ecclesia non habuisset locum unde colligeret uinum. Idcirco ergo dedit isti Ecclesie duos amandos  super Mosellam et Modinum  , et quidquid [1791 1Kb] intra Luceium  et Baiam est, et omne quod subtus Treueris habemus. Addidit etiam Marseium  , et Sampiniacum, et Commenias et Mercast uillam, et Hairici uillam et contiguas uillas isti ciuitati Carniacum  et Nouamuillam, multaque alia loca que sunt oneri hic enumerare, que pro reuerentia tanti uiri rex et sui fideles isti Ecclesie ad habendum tradiderunt. Cuius uenerationis tunc temporis uir iste fuerit ostendit sanctus Fortunatus  in uersibus, quos ex . . . . . te [1792 1Kb] in laude ipsius composuit, quos hic subinferre commodum duximus. Nam  , cum idem Fortunatus esset in Italia et nimium dolorem oculorum suorum pateretur, uenit ad quoddam monasterium in honore sancti Martini constructum, et uisum est illi ut de oleo quod erat in lampade coram altare sub nomine sancti Martini oculos liniret. Quod ut fecit, protinus sanitatem meritis sancti Martini suscepit. Qui postea flagrans desiderio ut inuiseret sepulcrum sancti Martini de Italia uenit in Galliam et fuit iter illius per uirdunum. Et susceptus a sancto Agerico benigne et cum caritate, quod in eo uidit sacris expressit litteris.


uersus Fortunati  .

Urbs uirduna, breui quamuis claudaris in orbe,
    Pontificis meritis amplificata places.
Maior in angusto [1793 1Kb] prefulget gloria giro,
   Agerice, tuus quam magis auxit honor.
Plurima magnarum fudisti semina laudum,
   Que matura opere fertilitate metes.
Tempore presenti uictum largiris egenis,
   Unde futura dies centuplicabit opes.
Dogmatis arcani reseras penetralia, pastor;
   Non solum dapibus pascis et ore greges,
Templa uetusta nouas pretiosius et noua condis;
   Cultior est Domini [1794 1Kb] te famulante domus;
Egregios fontes sacri baptismatis exples;
   Tam [1795 1Kb] pia diuino fonte repletus agis.
Candida sincero radiat hec aula sereno,
   Et, si sol fugiat, hic manet orta dies.
Ad noua templa auide concurrunt undique plebes.
   Et tribuis populis plus in amore Deum.
Te solamen inops meruit, te nudus amictum,
   Et solus cunctis potus et esca manes.
 Felix qui meritis, eterne lucis amator
   Tempore tam modico non moritura paras!
Phebus ut elatum suspendit in ethera currum
   Purus et igniferum spargit ubique iubar
Effusis radiis totum sibi uendicat orbem,
   Montes, plana replens, ima uel alta tenet;
Sic presul splendore animi cum sole coruscas,
   Ille suis radiis fulget, et ipse tuis,
Agerice sacer, cuius sermone colente
   Ecclesie segetes fertilitate placent,
Terrenis sterilis rebus, fecunde supernis,
   Humana spernens, diues iture polis,
Illecebris mundi mundus lasciua repellens,
   Nil cui subripuit carnis amarus amor.
Lubrica culpa perit neque mors de crimine gaudet,
   Cum tua delictis libera membra uides.
 In templis habitando piis, sic purus haberis
   Ut tua corda, Pater, sint pia templa Dei
Eligit in tali Christus se uase recondi;
   Quam sibi purgauit possidet ipse domum.
Non dolus in labiis, nec sunt fera nubila mentis;
   Sinceris animis uernat in ore dies.
Doctilogum flumen salienti fonte refundis,
   Et sensus steriles uoce rigante foues.
Ardua celorum pandis mysteria terris;
   Per quem plus Dominum scit, timet, orat, amat.
Dogmate diuino, presul facunde, triumphas
   Dans, pastor, monitis ne premat error oues.
Delictis reficis, quas celum [1796 1Kb] , arua, unda ministrat
   Et satiat populos, hinc cibus, inde fides.
Sumit pauper opem, tristis spem, nudus amictum,
   Omnia quidquid [1797 1Kb] habes omnibus esse facis.
Hic tibi longa salus maneat, licet inde futura,
    Atque diu, pastor, pro grege uota feras.

7 [1798 1Kb] .  Post sanctum Agericum Buciowaldus quidam abbas episcopatum ambiuit, sed, quia esset superbus, nichil obtinuit. Caramerum [1799 1Kb] referendarium cum consensu ciuium regalis decreuit auctoritas [1800 1Kb] fieri episcopum  . Post [1801 1Kb] Caramerum  Ermenfridus fuit. De quibus nullam aliam habemus memoriam, nisi quod in ordine episcoporum episcopi sunt reperti.

8.  Post Ermenfridum tractus est de monasterio Theolegio  sanctus Paulus, qui fuit frater  sancti Germani Parisiacensis episcopi, et in ista Ecclesia episcopus consecratus. Cuius memoria eterna est. Nam nepos Dagoberti regis Grimo diaconus, qui et Adelgisus dicitur cum fuisset a sancto Paulo ab infantia reuerenter  educatus, pro amore ipsius antistitis suam proprietatem, id est Theolegium monasterium, sancte Marie in uirduno, suo pariter et multorum fidelium scripto, in sempiterno habendum tradidit, roborauit et omni auctoritate firmauit. Frasnidum  uero uillam idem Grimo pro sua pietate uictui fratrum nostrorum delegauit. Sanctus uero Paulus Basonisuillare de suis redditibus comparauit. Priuilegium etenim nostris canonicis de antiquioribus uillis fecit, et suis manibus aliorumque episcorum ipsum sub diuina attestatione roborauit. De uirtutibus autem sancti Patris nostri istud mirabile audiuimus. Cum adhuc monasticam uitam ducens in pistrinum fratrum obedientiam habuisset, et timeret ne hora statuta fratres  panem habere potuissent eiecto igne de clibano, ipse intus ingressus cum cuculla sua clibanum purgauit, et panem illic ad coquendum [1802 1Kb] ordinauit, sanusque foras egressus panem sanctum fratribus in refectorio tempore statuto distribuit. Legi et picta uidi multa miracula que uiuens in episcopatu egit, et post excessum positus in basilica sancti Saturnini Deo cooperante fecit. Cecos namque illuminauit, surdis auditum dedit, claudis gressum prebuit, egrotos a uariis infirmitatibus curauit. Et quid plura? Istam Ecclesiam rebus temporalibus dilatauit. Et Deus omnipotens animam illius cum omnibus sanctis in eterna gloria sine fine gaudere facit.

9. Post hunc exstitit Gisloaldus, Gerebertus, Armoinus,  Agrebertus episcopi.  Huius tempore sanctus Crodingus Waslogium  monasterium construxit et sub ditione nostre Ecclesie posuit.

10. Post hunc Bertalamius episcopus.  Huius studio et industria Mactigisilus et uxor eius Hechia Tilliacum  fiscum et stagnum et Casam Petriam nostre Ecclesie, Frumisiacam  uillam fratribus nostris et alia quam plurima pro remedio anime sue dedit.

11.  Post hunc Abbo episcopus et deinde Peppo episcopus. Huius tempore exstitit seditio non modica inter Carolum primum qui dicitur Carolus Martellus, et Rainfridum Francorum principem. Et, quia Peppo partibus Caroli tempore seditionis fauit, obtinuit pretio cum Carolo et  quodam nobili uasallo eius Calmontem uillam  cum omnibus appenditiis suis. Postquam uero Carolo Deus solidauit Francorum regnum, dedit etiam Ecclesie nostre Pontem Petrium  et suo scripto nobis eam solidauit. Merlam  uero et Casam [1803 1Kb] Petriam, quia eas sui satellites  inuaserant, retinuit, et adhuc Casa Petria retenta est.

12.  Post hunc exstitit uoschisus episcopus et Agroinus episcopus. Et post istum fuit multis diebus episcopatus uacuus.  Deinde exstitit domnus Madelueus episcopus, qui fuit de familia huius Ecclesie, et exstitit uir sanctus et iustus. Cuius industria et studio fertur per precariam obtinuisse eum Wasnaum  et Warnunci curtem et Ramisbatium  et alia plurima, sicut egomet in chartis eius manibus roboratis legi.  Cuius etiam tempore domus istius Ecclesie peccatis exigentibus fuit succensa. Et ob hoc per Galliam et Italiam et sic per Gretiam et Ioppen cum magna uiarum angustia  Hierosolymam peruenit et a patriarcha ipsius loci multorum sanctorum reliquias obtinuit, et eas cum calice cristallino opere mirifico sculpto uirdunum apportauit, et in principali Ecclesia nostra uenerabiliter eas collocauit. Reliquias uero que fuerunt in antiquiori Ecclesia in dextera parte altaris sancte Marie in crypta subterranea reposuit. Fuit enim tempore Pipini regis usque ad tempus Caroli Magni, et obiit in proxima uilla que dicitur Nouauilla. Cum uero inde portaretur ad Sanctum Petrum siue ad Sanctum uitonum, fertur quod super crucem, uidentibus cunctis, due columbe candide sicut nix uenerint et in eadem usque dum corpus eius sepulture traditum fuisset sederunt. Multa siquidem  bona in ista Ecclesia constituit. Nam et Ecclesias in ista ciuitate ualde bene construxit, et clerum et populum istius Ecclesie uenerabiliter ordinauit, et euidens pater et episcopus istius Ecclesie exstitit. Res etiam, que sunt in Equitania antiquitus isti Ecclesie subiecte, id est abbatia sancti Amantii  in Rodonia sita et Maderniacum et Puliniacum frequenter uisitabat, et gesta predictorum pontificum nostrorum secum ferebat, ut per illorum merita illas res longius sitas liberius possidere quiuisset. Et pro hac occasione dicunt quod miracula sancti Agerici in Massilia descripta habentur. Et uita sancti uitoni et sancti Pauli  per contigua loca ultra Liggerim reperiri feruntur. Cuius corpus,  dictu mirabile! post quadraginta annos integrum repertum est, et ubi nunc iacet uenerabiliter reconditum est.

13. Post hunc episcopatus istius Ecclesie per duodecim annos uacuus exstitit.  Sed quidam seruus Dei, Amalbertus nomine, iuxta morem  illius temporis cepiscopus factus, ipsam regebat Ecclesiam, et in quodam oratorio sub honore omnium apostolorum quasi solitariam uitam ducebat [1804 1Kb] . Et tunc perdidit ista Ecclesia Waslogium, et Tilliacum, et Stagnum, et Merlam, et Casam Petriam et alia quam plurima. Fuit enim hoc sub tempore Caroli Magni.

14. Post hunc exstitit Petrus, uir Italicus. Nam cum esset exercitus Francorum circa Papiam  et obsideret eam, ab isto, ut fertur  , tradita est, et ob hoc a Carolo Magno de isto episcopatu honoratus est. Fuit enim in episcopatu per uiginti quinque  annos, et passus est in eo multa aduersa. Certe etiam infidelitatem imperatoris obiecerunt illi et ob hoc per duodecim  annos imperatorem uidere non est ausus. Sed a filiis istius coram principe recte purgatus,  postea illius adiit presentiam  . Multas precarias inutiles fecit, et in diebus illius multe res ab ista Ecclesia subtracte sunt.

15. Post mortem uero illius elegerunt sibi episcopum de regis palatio Anstrannum, cantorem ipsius, uirum strenuum, cuius industria Bracenses  negotiatores isti Ecclesie redacti sunt.  Superfuit quinque annis.

16. Deinde Herilandus suscepit istum locum uir multum simplex et ultra modum infirmus. Cuius etiam tempore multa mala perpessa est ista Ecclesia. Post uiginti quatuor annos sui episcopatus obiit Aquis, et est sepultus iuxta Anstrannum in basilica sancti uitoni. .

 17. Defuncto autem isto, abiit pars cleri et plebis ad Ludouicum imperatorem, et petierunt sibi dari domnum Hildinum de Alemannia, uirum bonum et sanctum, qui construxit multas ecclesias in isto episcopatu et multa bona operatus est. Sed, post bellum in Fontanido  actum, a Lothario imperatore magno habitus odio in ista ciuitate octauis Epiphanie  cum magna tristitia et dolore obiit in Christo uir plenus omni bonitate et caritate. Fuit autem in episcopatu per uiginti quatuor annos. Deinde quod oculis uidi liberius ualeo litteris exsequere [1805 1Kb] .

18. Domnus Hatto post istum in ista Ecclesia ordinatus est episcopus, et pro predicto imperatoris odio inuenit tunicam sancte Marie per  multa scissam et disruptam, id est, res istius Ecclesie nimium subtractas et alienatas. Pro quarum alienatione et suorum afflictione toto nisu erexit se contra inimicos istius Ecclesie, donec  miserante Deo tunicam sancte Marie redintegratam habuit et ad proprium statum reduxit. Insuper etiam obtinuit apud regem Lotharium iuniorem Marcelliacum fiscum, et Arbereiuillam, et Maureium ad opus fratrum, et Mercuringas, et Brasaidam et Walacras, et per precarias Metganis uillam, et Commenarias et Gaugiacum. Et intentio eius et labor eius nimius in hoc exstitit ut ista Ecclesia exaltaretur et pace frueretur quod et fecit diebus uite Lotharii [1806 1Kb] iunioris. Illo uero mortuo in mense Augusto , iste etiam obiit Kalendis Ianuarii , et sepultus est in basilica sancti uitoni in crypta iuxta corpus domni Hildini episcopi. Fuit autem in episcopatu per annos uiginti [1807 1Kb] et tres. Ipse etiam  inchoauit nostram nouam ecclesiam et ex magna parte construxit.

19. Post cuius excessum domnus et sanctissimus Pater noster Berhardus episcopus factus est; qui acclamatione cleri et plebis suscepit sub suo regimine istam Ecclesiam. Cuius intentio et studium sanctissimum fuit basilicam inceptam ad perfectionem usque perducere; quod miserante Deo et fecit. Signa  grandia et honorabilia, et minora ualde bona in illa basilica suo opere ibidem esse constituit. Pontificalia uestimenta et Euangelium auro gemmisque paratum, thuribulum aureum et aliud argenteum ualde bonum, et feretrum ubi sunt nunc reliquie sanctorum, honestissimo decore composuit, et alia quam plurima ecclesiastica ornamenta isti ecclesie sue tribuit. Canonicos suos canonice  uiuere fecit, et uillanis presbyteris uiam iustitie uiriliter ostendit, et pueros, inter quos ego, Bertarius unus fui, in humanis et in diuinis libris per se et per alios cum summa caritate instruxit. Obiit autem in Teolegio monasterio, ubi et corpus eius conditum est, pridie Kalendas Ianuarii .

20. Christo miserante habemus nunc seniorem nostrum Dadonem uenerabilem episcopum, qui suscepit istum temporibus Ludouici Germanici regis  . Cum quo etiam anno secundo sue ordinationis  obtinuit Meinrodum fiscum per preceptum ad opus sibi commisse Ecclesie.

21. Post Ludouicum accepit germanus suus Carolus  monarchiam totius imperii , apud quem adeptus est suo altari Tilliacum fiscum, qui fuerat antea de ista Ecclesia. Post Carolum accepit Arnulfus nepos illius regnum .





CONTINUATIO.

 1. Post hunc exstitit Barnoinus [1808 1Kb] episcopus , cuius uite priorum desidia solo nomine posteris manet memoria.

2.  Deinde domnus Berengarius, Primi Ottonis [1809 1Kb] imperatoris consanguineus, uir nobilis et Saxonicus, factus est huius ciuitatis episcopus. Hic basilicam sanctorum apostolorum Petri et Pauli, in qua requiescit corpus sancti uitoni cum multis decessoribus successoribusque suis, in meliorem reddidit statum,  auxit et ornauit  , clericosque in ea degentes et multis uilibus negotiis deseruientes abiecit, monachosque inibi Deo seruituros constituit, quibus abbatem prefecit, nomine Humbertum,  olim eiusdem Ecclesie clericum, sed tunc temporis diuini amoris instinctu apud Sanctum Aprum Tullo monachum, ipsique loco iam a Deo Patrem factum. Quorum uictui delegauit Scantiam uillam cum banno, abbatiam quoque sancti Amantii in Aquitania cum multis Ecclesiis huius episcopii. Fuit autem temporibus predicti Ottonis regis Germanie, de quo dictum est  , quod ad triumphum Ecclesie cepit Otto crescere et ad profectum uenire. Huic successit secundus Otto ad imperium ut floreret seculum. Hic Rome defunctus, nescientibus Romanis a suis est ablatus, et Aquis quiescit sepultus  . uixit autem in ipso episcopatu isdem [1810 1Kb] bone memorie Berengarius multis diebus, et sepultus est in basilica sancti Petri in sinistra parte  chori, super quem positum est altare usque in presens  . Huius ego casulam qua indutus erat  in sepulcro [1811 1Kb] positus uidi, que postea ab eius corpore euulsa fuit. Multis autem referentibus audiui quod eius pes ante mortem factus est aridus. Nam quadam die descendente eo ad ecclesiam beate Marie, inuenit clericum quemdam solo prostratum beate Marie memoriam celebrantem. Hunc percussit pede, ut surgeret. Mox ille surrexit [1812 1Kb] et uiso eo patienter tulit. Sequenti autem nocte lectulo iacentis et necdum dormientis episcopi cum beata Tecla astitit uirgo Maria: Percute, inquit, istius pedem, Tecla, et clerici mei iniurie ultrix existe. Hac percussione ab eadem hora cepit ardere pes eius, et in iam dicto loco monachus factus est.  Isdem prefatus episcopus fratribus sancte Marie  Bellamuillam dedit. Huius etiam temporibus in predicta beati uitoni ecclesia reuelatum et inuentum est corpus sancti Firmini per deuotissimam feminam Eugeniam, et, pro tuitione ciuium suarumque amplificanda opinione uirtutum, petitione predicti abbatis Humberti in uillam Flauiniacum regalem quondam fiscum honorifice translatum est.

3. Post cuius excessum exstitit domnus Wicfridus episcopus  , de Bawariorum partibus uir Teutonicus. Iste diligentissime antecessorum suorum acta requirebat, et uitam eorum amplectendo quibus poterat modis imitari cupiebat. Cum autem de eorum  uirtute et bona opinione multa legeret, et de statu ecclesie istius a quibus ditata fuerat satis exquireret, inuenit Paulum episcopum inter alios precipue eam rebus collatis exaltasse et ex inope diuitem fecisse. Erat enim extra muros urbis in honore sancti Saturnini ecclesia, ubi corpus eius conditum iacebat, supra flumen posita, in qua multa beneficia prestabat Dominus per meritum et intercessionem sui confessoris. Nam ex tumba eius oleum reuera defluebat, cuius tactu plures infirmi sospites efficiebantur, et ab incolis dicebatur huius sepulcrum plorare eo quod incultum uideretur esse. Hanc ergo studiose, et sicut erat pius uoto, in honore tanti presulis magnificare deuouit. Quam mox a fundamentis erexit, et Deo uolente peregit, et ad petitionem  ciuium, non immemor sui uoti, monachos ibi posuit, qui die noctuque seruirent Deo et sancto suo confessori Paulo, et in honore sancti Pauli apostoli maius altare consecrauit. Corpus autem sancti Pauli ex sepulcro [1813 1Kb] sublatum u Kalendas Septembris decenter in feretro argenteo reposuit. Ornamentis et signis optimis templum ornauit, et de rebus istius Ecclesie uictum monachis preparauit, uillarumque suarum meliores ecclesias eis contulit. Wasnaum fiscum optimum stipendiis eorum delegauit et alia multa que potuit attribuit. Tabulam auream ante altare sancte Marie fecit, et ornamentis atque coronis ecclesie faciem ornauit. Fuit autem tempore Ottonis Tertii, qui a cunabulis sumpsit sceptrum Romanorum et traditus est liberalibus studiis; sub  cuius regimine salus fuit mundo  et gloria.  Euolutis autem multis quibus uixit in isto episcopatu annis, quieuit in pace II Kalendas Septembris, et sepultus est in monasterio quod ipse in honore sancti Pauli construxerat, iuxta altare in dextra parte. Nec silendum putaui quod ab abbate eiusdem loci audiui. Quadam die de ciuitate sua causa poscente egrediens domnus episcopus uenit in uillam fratrum, que dicitur Wandersalis  . Ubi nocte irruente cum detineretur et sui omnes membra sopori dedissent, protinus a comite Sigeberto insecutus est, et, sicut maior casus nescientibus ingeritur, a militibus eius circumseptus capitur. Suis autem ad arma conuolantibus, illico nepos eius Richerus interficitur et episcopus in captionem ducitur. Qui mox excommunicatus ab omnibus episcopis,  tandem penitentia motus, episcopi misericordiam exposcens primum dolorem corporis tulit, deinde summam pecunie ad diem denominatum domno episcopo reuadiauit. Ex qua metalli copia templum sancte Marie [1814 1Kb] preter alia gesta ita coronis ornauit ut, si manu primam tangeres, usque ad nouissimam omnes mouerentur.  Tali denique pastore sublato euenerunt huic ciuitati multa aduersa et tribulationes in populo. Nam Lotharius, rex Francorum, quoniam erat res publica minus defensabilis sub prefato principe Romanorum iuuene Ottone  obsedit ciuitatem istam  , sed Deo uolente minime cepit; attamen omnia que circa urbem erant uastauit. Contra quem cum nostri egressi ad bella uenirent ab eius exercitu superati,  plures capti sunt et abducti. Pro quorum liberatione Gobertus quidam, miles potentissimus, claues ciuitatis regi detulit.

4. Factum est autem post hec ut Hugo quidam clericus susciperet episcopatum. Hic itaque cum ingressus fuisset ciuitatem, uocatis ad se ministris, unde uiuerent, exquisiuit. Quibus respondentibus se penitus carere expensis que fuerant pontificis, et designantibus exterminationem uillarum quarum redditibus uiuere solebat, ascenso mox equo reuersus est.

5. Quo egresso, susceperunt ciues nostri sine regio dono Adalberonem [1815 1Kb] filium Beatricis nobilissime ductricis [matris [1816 1Kb] Theoderici ducis]. Qui cum aliquantisper episcopatum tenuisset  defuncto  Mettense episcopo  ad eamdem se contulit ciuitatem, episcopatu isto relicto. Ad quem cum uenissent nostri, susceptis eis cum honore baculum reddidit.

 6. Huic successit domnus Adalbero, filius comitis Godefridi, qui fuit auus ducis Godefridi qui postea accepta uxore principis Bonefacii factus est marchio Italorum. Hic [1817 1Kb] uero honestus fuit atque humillimus, sed ualde infirmus, tantamque corporis sui passus est imbecillitatem ut ipso eodem anno benedictiotionis sue Salerniam causa salutis exposceret, nostris secum comitatis. Qui cum ibi moraretur et a medicis curari non posset, reuersus est Italiam, ibique, ingruente morte, uocatis omnibus suis tradidit abbatiam sancti Germani  cuidam Rodulfo, nepoti [1818 1Kb] suo, qui uixit usque ad tempora domni Richardi episcopi plenus dierum; aliaque multa suis distribuens, mortuus est. (an. [  Cuius corpus, ab Italia delatum a fratre suo comite Frederico, positum  est in ecclesia sua in choro sancte Marie ante gradus, et ueneratur ibi summo honore et reuerentia usque in presentem diem. uixit autem in episcopatu tribus semis annis  . Horum ergo pontificum nostrorum temporibus, defuncto domno Humberto primo abbate ecclesie Sancti uitoni, gubernata est eadem Ecclesia per annos ferme 60 [1819 1Kb] cum omni honorificentia a uiris illustribus et singulari industria pollentibus, Adelmaro, Adelardo, Ermenrico, Rohardo [1820 1Kb] Lamberto et Fingenio abbatibus, donec temporibus domni episcopi Heymonis suscepit ipsam Ecclesiam gubernandam, ut post dicemus, domnus et uenerabilis Pater Richardus, nouiter in ea monachus factus, qui fuit de primoribus Ecclesie sancte Marie Rhemensis canonicus et uir ualde religiosus.

 7. Ecclesia uero uirdunensis tantis prelibatis pastoribus uiduata pastorem a quo uere pascenda foret, et Patrem a quo benigne nutrienda et diligenda esset, tum genere tum moribus nobilissimum Heymonem, de quo paulo ante diximus, meruit a Theutonica. Qui loco sibi commisso non parum [1821 1Kb] profuit, cum ecclesiam perbreuem magna ex parte ampliauerit, decorauerit, extulerit, cum prebende fratrum Superiacum et alia plura data uel prestaria acquisierit, cum etiam sue et successorum suorum mense a Heinrico pacifico rege, fideliter obsequendo strenueque se habendo, Iupiliam impetratam addiderit. O quanta uiri huius erga ecclesias sollicitudo, cum ecclesiam beati Ioannis Baptiste mutauerit,  mutatam ampliauerit, ampliatam Mauro presuli sanctissimo consecrauerit, cum sanctimonialium congregationem inibi ordinauerit et congregationi necessaria ex rebus maioris ecclesie prouiderit! Diligebat  iste ecclesias, diligebant et sui; operibus piis instabat, instabant et sui. Nam eius exemplo eiusque desiderio Amicus prepositus ecclesiam sancte Crucis edificauit, canonicos duodecim locauit, quibus necessaria ex prediis suis et ex aliunde acquisitis prouidit. Ad ultimum petitione episcopi locum illum sancto Mauro subdere non recusauit. Dudo etiam prepositus apud castellum Desluwarth  ecclesiam in honore sancti Laurentii constituit, canonicos ordinauit, ordinatis necessaria disposuit magnisque operibus cum magno labore et cum miro decore [castrum illud [1821* 1Kb] ] ad effectum usque perduxit. Post hec a pio pontifice paterne exceptus est aliunde adueniens Pater Ermenfridus, et benigne retentus adiutusque edificauit ecclesiam sancte Marie Magdalene,  canonicisque ordinatis cum summo laboris ardore necessaria prouidit; utpote, qui patrimoniis carebat, regibus obsequendo, principibus adherendo, omnibus se submittendo et cum mira sollicitudine Deum precipue inuocando multa acquisiuit. Huic plus contulit uita quam pecunia, plus pia [1822 1Kb] apud Deum et homines deuotio quam aliqua possessio; plus profuit meritum quam prodesse potuisset aliquod patrimonium.

8. Sub eodem tempore uenerabilis Pater Ricardus, qui fuit, ut prediximus, de primoribus Rhemensis Ecclesie, uir maxime religionis, seculo renuntians, Fingenii abbatis huius ecclesie successor factus est . Quam ecclesiam una cum imperatore Henrico Magno in honore beatorum  apostolorum Petri et Pauli et sancti uitoni edificauit et ad effectum usque perduxit. uita huius spectabilis uitam multorum reddidit spectabilem. Religio huius non habentibus inculcauit, habentibus augmentauit religionem; imo quidquid iste fuit non tantum sibi subditis, sed et extraneis non mediocriter profuit. Saluti aliorum ut sue inuigilabat, correctioni aliorum ut sue applaudebat. Si aliquis conuerteretur, sua erat conuersio; si bene operaretur, sua erat operatio. Talis uita, talis, inquam, fama complures admonuit uiuere in Christo, cum disponeret mori seculo. Nobiles se reputabant ignobiles, fortes existimabant se debiles, et, ut tante uite conformarentur, quidquid erant non [1823 1Kb] esse omnino nitebantur. Huius exemplo, huius, inquam, desiderio,  progenies ducis Godefridi precipue abrenuntiauit seculo. Fredericus etenim, comes uenerabilis, huic Patri se filium commendauit, huic domino se seruum subdidit; prediis ecclesiam auxit; cui non solum sua, sed et se ipsum ultro contulit. Et, quia se occasio prebuit de comite Frederico, placet, exempli  gratia, paulo latius conuersionem beati Patris replicare, maxime quia multis credimus gratum fore.

9. Hi igitur preclarissimi uiri, uidelicet uenerabilis Pater Ricardus et inclytus comes Fredericus, initium conuersionis in hac ecclesia Deo donante pariter disposuerunt habere. Erat tunc ipsa ecclesia rebus inops, edificiis angusta, parum laudabilis conuersatione religiosa, quam nonnisi septem Scotti monachi sub abbate suo, tamen magne sanctitatis uiro, nomine Fingenio  incolebant. Ergo cum religionis propositum, ad quod pie feruebat, nouella plantatio minime se inuenire tristaretur, insedit animo, ut id quod desiderabant Cluniaco apud sanctum Patrem Odilonem ardenti corde perquirerent.  Quo cum peruenissent et propositum animi tanto Patri exposuissent, uir sagax et industrius respondit cito, ibi eos habitare non oportere, ubi nulla supererant que eorum exemplo corrigerentur, quin potius redirent ad propria ut per eos illic fructificaret seges Domino placitura. Qui cum eius suasionibus deliniti redissent, nec cohabitatores suos ad uotum corrigi in dies corde tenus dolerent, iterum migrandi alias consilium habuere  ; sed Deus omnipotens, cuius dispositioni nullus ualet contraire, aliter id quam uoluerunt ordinauit. Erat namque tunc temporis quedam religiosa femina, in reclusione uitam solitariam ducens apud ecclesiam beate Marie, die et nocte orationibus, et ieiuniis et uigiliis studiose insistens. Huic nocte ipsa qua consilium migrandi  fuerat diuinitus imperatum est ut ab ergastulo illo, quo se per plures annos obstruserat, egrederetur et abbati nuntiaret quatenus predictos uiros, quod solum restabat, monachili professione sine mora deuinceret ne eos Ecclesia funditus amitteret. Que iussis obtemperans, omni mirante populo, egreditur a cellula et uisa uel audita abbati nuntiat. Qui illico eos conuocans secundum regule preceptum stabilitate firmari compulit. Post tres autem menses, forte [1824 1Kb] ultima urgente, Fingenius abbas defunctus est et in ecclesia sancti Felicis extra muros Mettensium ciuitatis honorabiliter sepultus. Quo sepulto, hic uenerabilis Pater Dei ordinatione abbas substituitur. Cuius temporibus quantis ecclesia ista honoribus augmentata sit, quanta religione emicuerit,  qualibus edificiis excreuerit, palam cernentibus est. Mathildis Saxonie comitissa non parua erga [1825 1Kb] hunc Patrem et pro Patre erga hunc locum exarsit beneuolentia, ornamenta plura contulit, crucibus et tabulis aureis et textu cum filio comite Herimanno altare decorauit, multa et redemptionis et salutis  sue mutua negotia, quibus adhuc honoratur quibusque ualde commendatur ecclesie prebuit. Hec comitissa comiti Godefrido copulata quinque filios ex ipso genuit, uidelicet Adelberonem, nostre ciuitatis post Wicfridum episcopum, et predictos Fredericum et Herimannum comites, duos quoque ducatus prosapia pollentes, Godefridum atque Gozelonem. Predictus Herimannus tradidit beato uitono Rogeri curtem et Felsicam cum bono quod uocatur Hasluth in comitatu Brabanteno, atque Munau cum dimidio Mosomensi mercatu; in Haruia quoque triginta mansos cum familia magna, in Geauia duas ecclesias cum capella indominicata, et alia multa. Pater uero eorum tradidit Borracum atque Forbacum. Godefridus etiam dux Fontagiam uillam  ob fratrum suorum memoriam sepe dicto contulit sancto. Supradictus quoque comes Fredericus, dum adhuc esset in laicali habitu, prebende fratrum sancte Marie omnes centanas eorum potestatum quibus multum inquietabantur, ob remedium anime sue Hierosolymam pergens reddidit. Turres lapideas ecclesie beati uitoni de proprio suo fecit et multa alia bona eidem loco contulit, ubi et cum duobus fratribus suis sepultus requiescit. Lietardus quoque, imperatoris Conradi nepos et consanguineus, Bailodium  tradens sub eodem reuerendo Patre in eodem loco factus est monachus. Pius autem Pater Ricardus uixit usque ad tempora domni episcopi Ricardi, quem de sacro fonte suscepit, rexitque monasterium per duos et quadraginta annos, uita  uenerabilis et honestate uite omnibus amabilis. Mirabilis erat in religionis proposito Patris huius instantia, cui aspirare, cui adherere nitebatur omnis Ecclesia. Cuius institutionibus tota gaudet Francia, et dum religionis habet uestigia, triumphat Lothariensis patria. Quid plura? urbi nostre quanto maior uita huius commoditas, mors eius fuit, non dicam incommoditas, sed tanto amplior euenit infelicitas. Huius non tantum in nostra Ecclesia, uerum per totam Franciam seu Lotharingiam manet dulcis memoria.

Hi Patres, qui tot bona Ecclesie contulerunt, sub domno Heymone episcopo fuerunt, qui uixit in episcopatu triginta sex annis.

10.  Tam pio presuli successit presul Raimbertus, bona defendere Ecclesie, etsi non posset  ampliare, sollicitus [1826 1Kb] , omnibus suis non parum commodus, religionis et eorum qui sui ordinis erant amicus. Ad ecclesiam etiam sanctissimo Agerico presuli honeste edificandam ardentissimus. uix autem desideratum opus inceperat, uix monachos locauerat, uix necessaria prouiderat, et desiderio sancti sepulcri peregrinationem  est aggressus; in qua mortuus, et in uia Bellagrada sepultus, tandem a canonicis suis uidelicet Bernero Constantii filio et Bernardo,  miro ardore relatus, et a ciuibus suis desideranter exceptus, sub tempore piissimi episcopi Ricardi et Baldrici abbatis in ecclesia sancti Martini sanctique Agerici a se incepta honorifice est sepultus. Hic sancte Marie duas cappas optimas et duo uentilabra aliaque honorifica ornamenta cum magna deuotione contulit. uixit autem in episcopatu feliciter quatuordecim [1827 1Kb] annis.

11. Dolorem uero totius urbis ex morte tanti presulis mitigauit canonice facta successio uenerandi Ricardi pontificis cuius benignitas, cuius, inquam, strenuitas spes erat honorande urbis, spes retinende religionis, spes conseruandi ecclesiastici ordinis. Suscepit ut dux patriam, ut pastor Ecclesiam, prouidus erga utramque. Attamen singulari pacis sollicitudine  suscepit episcopatum tempore Henrici regis, Augusti Conradi filii, onus reputans non honorem, laborem, non quietem, erga sibi commissos singulare studium, non remissionem uel otium. Quod episcopi erat strenue gerebat, parietes ecclesie decorans, interiores uita, merito, moribus, exteriores ornamentis decentibus. In quorum apparatu, in quorum sumptu singulariter estuabat, quibus etiam omne uotum omnemque curam postponebat. Hic autem ecclesie sancte Marie, cui preerat, cum magno studio contulit cruces duas de auro et lapidibus pretiosis factas, candelabra sex argentea, thuribulum auri trium librarum, quod Henricus, nondum Romani sceptri monarchiam tenens, pro nimio amore quem erga illum habebat honestissimo opere fieri  iussit. Tradidit ecclesie beati uitoni isdem uenerabilis pontifex alodium suum, uidelicet Baronis curtem  , et quod habebat ad domnam Mariam pro amore nutritoris sui domni Ricardi abbatis eximii. Predictus etiam Henricus optimam acerram eidem episcopo cum gemma pretiosa dedit, casulas pontificales duas auro honorifice compositas et alias septem sine auro dedit. Stolas autem auro decoratas, et alias sine auro albasque septem cum amictis aurifrisio  paratas isdem episcopus acquisiuit. Cappas multas dedit, auro tamen aptauit duas a Raimberto episcopo datas. Pallia multa dedit, dorsalia tamen duodecim optima cum cortina una ualde pretiosa contulit. Redemit pallium unum cum aurifrisio  quod antea ecclesie fuerat, uexilla duo, calicem unum de onichino, et alium cristallinum quem omnino auro et lapidibus parari fecit. Aliud thuribulum argenteum auro coopertum, duo minora argentea, et tria manutergia, unum aureum et duos urceos cristallinos. Huius tempore uir religiosus decanus Warmundus cappam unam quam sibi rex dederat huic ecclesie contulit. Hic autem alodium de Wosophia cum omnibus appenditiis suis a quadam uidua nobili Raingarde prestaria sua et magna  pecunia acquisiuit, et fratribus sancte Marie eo tenore tribuit ut in die Annuntiationis eiusdem uirginis seruitium ex eo haberent et eam solemniter celebrarent.

 Fuit enim suis diebus magna dissensio inter Henricum regem et ducem Godefridum, qui cum rege pacem aliter habere non potuit, donec centanam de Wandelini curte et alia iura que tunc temporis potestatiue in hac ciuitate tenebat eidem episcopo et ecclesie reddidit.

Fuit enim pax et ueritas in hoc episcopatu, in diebus eius intusque et exterius omnes pace fruebantur. O quantum polleret et gauderet ciuitas, si habuisset hunc continuum pontificem! quantum triumpharet Ecclesia, si meruisset hunc superstitem!  Cuius uita non sibi tantum, sed et aliis omnimodo proficiens, quantum amplius contulit gaudium, mors acerbe et infeliciter septimo anno superueniens  tanto [1828 1Kb] ampliorem molestiam et post mortem uenerabilis abbatis Ricardi ipso anno secundum graue adduxit infortunium. Qui uenerabilis episcopus quam desideranter mortem sustinuerit testantur omnes qui exsequiis sepe dicti abbatis interfuerunt. Nam cum extrema infirmitate urgeretur idem uenerabilis Pater, domnus episcopus quotidie eum uisitabat flens et dolens se superstitem relinqui. Tandem ultima die summo mane adueniens, et uidens eum iam extremum spiritum trahentem, eius nutu ad altare sancti Laurentii accessit missam pro eius resolutione celebraturus. Qua predicta  ad Patrem rediit, et ultimum ualefaciens eius in oscula lacrymando ruit. Tunc, anima tanti amici Deo commendata, eius corpus per se lauit et de suo proprio eum honorificentissime induit  . Tertia uero uigiliarum ipsius peracta die, dum post missarum celebrationem in mausoleum eum uenerabilis pontifex deponeret, exosculans pectus illius orauit quatenus pro eo intercederet ne per annum ei superstes relinqueretur. Quod eum impetrasse ueris indiciis approbatur, dum uenerabilis abbas XuIII Kalendas Iulii migrauerit, et ipse uenerandus pontifex infra spatium medii anni, uII scilicet Idus Nouembris, subsecutus sit. Anima huius requiescat in pace, et memoria eius uiuentibus sit continua et posteris  in secula seculorum. Amen.

 Obiit autem beate Marie Ricardus episcopus in ista ciuitate uirdunensi, et sepultus fuit in sinistra parte maioris ecclesie Sancte Marie iuxta chorum, ad cuius pedes erat altare in honore sanctorum Nicolai atque Germani consecratum, in quo ante incendium aliud ipsemet consecrauerat in honore sancti Nicolai et omnium confessorum. Isti et omnes sancti intercedant pro peccatis eius ad Dominum Deum nostrum, qui uiuit et regnat in secula seculorum. Amen.

Nunc autem in medio monasterio Sancte Marie requiescit in Christo pontifex ipse, Ricardus uenerabilis, translatus a domno Theoderico, successore eius feliciter regnante episcopo, cum omni ueneratione celebriter repetitis exsequiis acsi in ipsa die de  hac uita migrauerit. Hic supradictus Ricardus ante assecutam episcopatus sui consecrationem, quasi peccatis suis exigentibus, urbi contigisse miserabilem paterne doluit infelicitatem, palatia esse incensa, edificia antecessorum omnimodo diruta, et quidquid prius ad gloriam hoc redactum in ruinam, quidquid erat in suum et cepiscoporum honorem hoc destinatum in miseram destructionem. Quantum autem doluerit testata est mature satisfacta reedificatio. O quantum prouidus erga suam salutem, quantum sollicitus erga suorum redemptionem, cum pro anima patris sui comitis Hildradi, qui cognominatus est Hecelinus, uiri militaris, uiri in seculo strenui, Theonis curtem cum appenditiis omnibus sancto Petro sanctoque uitono iure hereditario tradiderit.

 [2, historie fine omisso, addit: cum etiam sancte Marie Magdalene pro se suisque, pro merito, inquam, Ermenfridi religiosi sacerdotis de Marionis curte partem suam legaliter addiderit, ad hoc quod maiorem eius affectum ostendit a coheredibus suis partium suarum eamdem traditionem [1829 1Kb] fieri obtinuit. In episcopatu consecratus, uita [1830 1Kb] moribus cepit esse religiosior; in seculo ditior factus, ecclesiis in beneficiorum agmento [1830 1Kb] cepit esse commodior. Nam sancte Marie Magdalene dimidiam partem beneficii cum banno apud Ornam, ab antecessoribus suis, a se ipso diu ab Ecclesia possessi, deuote contulit. Curtem unam optimi alodii in urbe sitam eidem ecclesie addidit suorumque coheredum assensum et traditionem non minori studio impetrauit. Patris huius religiosi Rambertus antecessor, religiosus erga urbem, erga ecclesiam, ut dictum est, fuit studiosissimus, qui ecclesiam sancti Martini permodicam diruit, dirutam reedificauit [1831 1Kb] , reedificando  ampliauit, et eam beato Agerico presuli,  ordinatis ibidem monachis, ante expletum opus deuote consecrauit. Circa autem hanc ecclesiam efferendam tanta fuit huius diligentia, circa opus exsequendum tanta huius instantia ut locum ipsum sancto Paulo subditum, monachorum prebende destinatum, absoluere, liberum facere non neglegeret nec [1832 1Kb] differret. Sed recompensationem dicte ecclesie promiserat se facturum, si spes uite longioris protraxisset. Sed mors eius immature superueniens fefellit animum, intercepit quod habebat desiderium. Que res monachos sancti Pauli, cum studio bonum suum recuperandi, tum [1833 1Kb] maiori desiderio ipsum locum suo subdendi, mouit in causas, in lites, in querimonias; quod ut facilius obtinerent, causam suam ad curiam Romanam deferendo, nulla difficultas, nulla eos remouit importunitas. Presul uero Ricardus, unicus custos pietatis, precipuus augmentator ecclesiastici honoris, desiderio Ramberti Patris suum communicat desiderium, studio illius suum studium,  dum eque et amplius ualens beneficium reddidit illis apud suam curtem Iupilia [1834 1Kb] . Quo dono regiis chartis et apostolicis priuilegiis confirmato, libertate  illi loco [scilicet ecclesie sancti Agerici [1835 1Kb] ] acquisita, omnem absoluit querimoniam. Id fructus, id honoris loco suo contulit episcopatus spe suarum ouium breuior. Et quid si desideriis eorum uita diuturnior, secundum Apostolum Christus erat sibi uiuere , secundum eumdem episcopatum habere bonum opus desiderasse , non parua operum testatus est exsecutione.]

12. Huic successit domnus Theodericus, uir Theutonicus, Ecclesie Basileiensis canonicus, cuius temporibus multa aduersa passa fuit Ecclesia ista. Secundo enim episcopatus sui anno, ciuitas uirdunensis combusta est a duce Godefrido et comite Balduino , una cum monasterio beate Dei Genitricis Marie. Qua combustione ciuitas ista magnum dispendium passa est. Huius temporibus post transitum uenerabilis Patris Ricardi abbatis  cenobium istud suscepit regendum domnus Walerannus.




ANNO DOMINI DCCCCXuI.
ROBERTUS METENSIS EPISCOPUS.





NOTITIA HISTORICA IN ROBERTUM.


 Robertus, qui et Ruodpertus, uel Rupertus, nobili Alamannorum genere ortus, germanus uidonis comitis titulo decorati in diplomate Arnulphi Cesaris pro monasterio Mauri monasterii regule sancti Benedicti se deuinxit in cenobio sancti Galli. Illic litteras est edoctus a Notkero, scholarum magistro, cui plures inscripsit epistolas in quibus sibi gratulatur de monastica professione; munuscula institutoribus suis petit a parentibus; Burkardum abbatem tunc absentem de reuelatione domestici furti certiorem facit. Ob eximias dotes ad infulas episcopales promotus, a Ratbodo metropolitano in cathedrali ecclesia Metensi sancti Stephani consecrationem accepit, 22 Aprilis 883. Ad id uel circiter tempus hymni quatuor in honorem sancti Stephani a Notkero S. Galli monacho ad illum missi sunt. Libellum quemdam Stephanus Leodiensis episcopus fecit ex plurimis diuinorum librorum flosculis decerptis, in quo singularum in anno festiuitatum opuscula cum collectis et uersibus utili commento congessit, ipsumque Roberto legendum  transmisit ad comprobandum. Pallii ab apostolica sede ei sicut et aliis ex eius antecessoribus plurimis delatus est honor. Facultatem, an. 884, indict. II, indulsit Lodoino abbati Gorziensi permutationem faciendi cum uerdinoso S. Stephani presbytero; clericis S. Arnulphi qui imperatorem Carolum Crassum conuenerant, rogantes confirmationem bonorum et restitutionem oblatorum, litteras principis eiusdem iussu concessit circa annum 886, quo licentiam fecit  construendi oratorii in Bodonis curte. Interfuit anno 888 concilio Moguntiacensi. Eodem anno una cum Rathodo Treuirensi alteri concilio prouinciali in monasterio sancti Arnulphi 1 Maii celebrato, prefuit.

In sequenti factam Gorzie confirmauit donationem. Sciscitatus a Stephano papa u num quemdam Flauium cui Normanni digitum leue manus amputauerant ad ordines posset promouere, in Flauii gratiam a pontifice accepit responsum circa annum 891. Eodem anno ab Arnulpho rege ad preces Deotmari Saltzburgensis archiepiscopi archicapellani monasterium sancti Saluatoris ad lacum Chiminascum positum, quod uulgari uocabulo Owa tunc dicebatur, olim a superioribus regibus traditum Ecclesie Metensi, abstractum est, cuius loco abbatia Luxouii ipsi Ecclesie a rege Arnulpho assignata fuit. Ad id tempus menia urbis ob Normannorum irruptionem ab illo instaurata fuisse prodit Madaurensis episcopus. Triburiensi concilio prope Moguntiam astitit, anno 895, cum episcopis comprouincialibus, Dadone uirdunensi  et Ladelmo Tullensi, cuius consecrationi a Radbodo Treuirensi facte paulo ante interfuerat. Litteris commendauit ipsi Ludelmo Heldradum clericum, quem eius propinqui uexabant ob traditas Metensi Ecclesie possessiones. Accepit et ipse formatas litteras a Radbodo Treuirensi, anno 906, 15 Octob. de admittendo in diecesem Metensem presbytero, nomine Gissemaro. Electus est in abbatem a Gorziensibus monachis an. 910. quo memoratur in dono  Richildis regine in gratiam eorumdem. Abbatiam sancti Seruatii, que dicitur Mestrich, a precitato imperatore Arnulpho acquisiuit, necnon a Ludouico imperatore castella plurima. Corpus sancti Seueri in monasterium S. Martini transtulit, ex mss. Treuirens.  Actis in episcopatu 32 annis, 8 mensibus, et 11 diebus, fatis concessit Iu Non. Ianuarii 916. In capella sancti Galli humo mandatus, unde in cryptam cathedralis postea delatus fuit.





ROBERTI METENSIS DIPLOMATA ET EPISTOLAE.



I. DIPLOMATA.




I. PRIuILEGIUM QUO ROBERTUS CONFIRMAT COMMUTATIONEM INTER LODOINUM GORZIENSIS MONASTERII ABBATEM ET uUERDINGUM PRESBYTERUM.


Ordo rationis iure expostulat ut, quoties mundanarum rerum probabilis commutatio certum obtinere nititur tramitem, adhibita inuiolabilis caritatis exhibitione, illud quod inuicem largiflua caritas impertiri non abnuit scriptis omnimodis roboretur. Unde et quod prudentissima sanxit antiquitas, nec minus fragilioris eui posteritas hoc idem inconuulsa apicum adnotatione firmare satagit quatenus rationabiliter collata nulla postmodum possint rerum uarietate turbari. Quamobrem placuit atque conuenit inter Lodouinum abbatem, ac fratres ex congregatione Gorziensis monasterii sancti Petri, seu sancti  Gorgonii et quemdam presbyterum, ex congregatione Metensis ecclesie sancti Stephani uel sancti Pauli, nomine uuerdingum ut, per consensum et licentiam domni Roberti, sancte Metensis Ecclesie uenerabilis archiepiscopi, quasdam res, pro ambarum partium opportunitate inter se commutare deberent; quod ita et fecerunt. Dedit igitur memoratus Lodouinus abbas, ac fratres predicti monasterii iam fato uuerdingo de rebus sanctorum apostolorum Petri et Pauli, almique Gorgonii, in pago et comitatu Metense, in uilla que dicitur Arx, hoc est, de manso petiam unam habentem in longum perticas uII, in latum in una fronte perticas Iu et pedes XII. Item in ipsa fine, de uinea, petias III; quarum una que est iuxta prescriptum mansum, habet in longum, perticas  uI et pedes Iu in latum, in una fronte, perticas II et pedes X, in alia fronte perticas III et pedes u; alia uinea habet in longitudine perticas X, in latitudine, in ambabus frontibus perticas II; tertia uinea habet in longum, per unum latus, perticas X, per aliud latus perticas XI, in ambabus frontibus perticas uII et dimidium. In summitate ipsius uinee, in parte unius frontis, de terra inculta perticam I. Item  in ipsa fine, de terra aratoria petiam I habentem in longitudine perticas IX, in latitudine autem perticas uI; in ambabus frontibus pedes XII: intra has predictas mensuras, per omnia totum ad integrum. Econtra uero reddidit uuerdingus presbyter, de rebus proprietatis sue, ad partem ecclesie beatorum apostolorum Petri et Pauli almique Gorgonii, Lodouino abbati, ac fratribus predicti monasterii, in pago Scarponense, in Alnaldiuilla, uineam unam, habentem in longitudine, per unum latus perticas XI et dimidium, per aliud latus perticas Xu, in latitudine uero, in una fronte, perticas uIII et pedes uI. Item in ipsa fine de terra arabili petias II, quarum una habet, in longitudine, perticas XXXII, in latitudine, in una fronte, perticas II et pedes XI, in alia uero fronte perticas II et pedes uIII. Altera uero petia  terre habet in longum perticas Xu, in latum in una fronte perticas Iu et pedes XIII, in alia fronte perticas u et pedes XIu; intra has predictas mensuras per omnia totum ad integrum. Ea uero ratione ut a die presenti in futuro quidquid pars iuste et rationabiliter alteri consulit parti iure hereditario succedat, et de collatis unaqueque pars quidquid facere decreuerit, uidelicet, habendi, tenendi, uendendi, commutandi, in omnibus libero potiatur arbitrio. Et, ut hec commutatio omni tempore firma et stabilis permaneat, manu propria illam roborauimus, stipulatione subnixa. Actum in Gorzie monasterio publice anno ab Incarnatione Domini 884. Indictione XI, epacta XX concurrente III.

Robertus, sancte Metensis Ecclesie humilis archiepiscopus  subscripsit. Lodouinus abbas subscripsit. Optatus decanus subscripsit. Seguinus subscripsit. Gonbertus primicerius subscripsit. Badicho abbas subscripsit. Moyses, Hildebrandus, Scranto, Odelricus, Farnulfus, Godefridus, Ereugus, Soypertus, Sarouuardus, Harno, Gislebertus, Teudo, uuichadus, Anuclius, Barnerus, Audinus, Segoldo, Rogembaldus.  Albricus, Genoz, Ernoldus, Sugerus, Odelricus, Aldricus, Lambertus, Eurardus, Homedeus, Hildoinus, Hominus, Betto, Radouardus, Gisaldus, Attogius, uuandelmarus, Uncrinus, Ricuuoldus, Rotgerus, Goderonnus. Ego uuichardus, acsi indignus sacerdos et monachus, hanc commutationem scripsi et subscripsi.



II. PRIuILEGIUM PRO MONASTERIO SANCTI ARNULPHI.

In nomine Domini Dei eterni et Saluatoris nostri Iesu Christi. Radbertus, humilis sancte Metensis Ecclesie episcopus. Si circa loca Deo dicata pastoris cura magna debet inuigilare solertia ne caule Dominici gregis illi collate paternarum legum detrimentum patiantur, nichilominus erga sibi subditos, et spirituali simul et corporali insudare  oportet negotio, ne Deo militantibus ulla dominari uideantur inopia. Ergo nouerit omnium sancte Dei Ecclesie fidelium, presentium uidelicet et futurorum industria, qualiter canonici beatissimi Arnulphi confessoris Christi in suburbio Metensi, degentes Domini senioris nostri serenissimi imperatoris Caroli adierunt clementiam, precepta pre manibus deferentes regalia quibus ea que ad uictum et substantiam eorum pertinebant erant corroborata, et arbitrio antecessorum nostrorum pontificum fore ut sublata. Cuius rei causam, ob amorem Dei et fratrum proclamationem, pietatis studio, gloriosus Cesar libenter excepit, et in notitia suorum procerum detulit; nobis etiam, maiestatis sue iussione precepit ad prefatum restituere cenobium, et  quod pater suus, quondam domnus Ludouicus rex, ad stipendia fratrum inibi Deo militantium, pro remedio anime contulit, per omnia restaurari iussit. Nos etiam, iuxta imperialis dignitatis preceptum, necnon et antiquam patris sui domini Ludouici regis priuilegium, auctoritate pontificatus nostri, ad prefatum restituimus cenobium, et ad substantiam fratrum ibi degentium, quidquid et ad nostrum indominicatum per nostros seu fideles fuerat distributum; uidelicet ecclesiam in honore sancti Martini in uilla Rumiliaco sitam, cum omnibus suis appendiciis, et uillam Nauis ad Winuticum, sicut in precepto regio continetur, cum decimatione et integritate totius abbatie. Quia ergo et regie  potestatis preceptum penes se habere noscuntur, salubre nobis uisum est, nostre etiam auctoritatis ut habeant exemplar. Ideoque presentem testamenti paginam scribi iussimus, et manu propria subterfirmauimus et manibus canonicorum simul et nobilium laicorum roborari fecimus. R. Metensis Ecclesie indignus episcopus subscripsit. Guntbertus primicerius et archidiaconus. Adalinuda abba et archidiaconus. Herigaudus abba. Heininardus abba. Cudofridus abba. Meinardus presbyter. Gundelaio presbyter. Garemannus presbyter. Otcarius presbyter. Ratramnus presbyter. uerdinaius presbyter. Donatus presbyter. Baldingus diaconus. Adelgarius diaconus. Andreas diaconus. Remigius diaconus. Rotlandus diaconus. Ermenaldus  diaconus. uiduicus diaconus. Adelardus subdiaconus. Hugo subdiaconus. Tetboldus subdiaconus. Framarus subdiaconus. Tedricus subdiaconus. Ibinus subdiaconus. Gerboldus subdiaconus. Odacher. Hunargus, Winardus, Regimboldus. Albricus. Magimfridus. Liederus. Queldo. Acdricus. Manno. Adoardus. Amalricus. Guntbertus. Gundicho. Waltarius. Erpaldus. Alfarous. Aleuingus. Ado. Turingus. Gauzraldus. Ego Rubtlandus, cancellarius atque notarius, scripsi et subscripsi.



III. PRIuILEGIUM AD AEDIFICATIONEM ECCLESIAE DODONIS CURTIS.

In nomine sancte et indiuidue Trinitatis. Robertus sancte Metensis Ecclesie humilis episcopus. Notum  sit cunctis sancte Dei Ecclesie fidelibus, tum presentibus quam et futuris, qualiter quidam uir nobilis, Biuinus nomine, nostram expetit beneuolentiam quatenus per nostram licentiam ei in uilla, que dicitur Dodonis Curtis, quoddam liceret construere oratorium, quia, ob difficultatem prolixi itineris quod est inter dictam uillam et Berulfiuillam, que est super riuulum Senode, ubi decime erant ex prescripta uilla subiecte, ei suisque tedium erat ire, et ipse ex suo ad illud dotalitium dare; nos quoque super hoc Ludouini abbatis qui his temporibus abbatiam Gorziensem tenebat, cui ipsa ecclesia que est in Berulfiuilla habetur subiecta, discutientes uoluntatem, quia suus erat consobrinus, libenter consentiit, ita uidelicet ut ipsa capellula,  cum suo dotalitio, hoc est manso I cum iornalibus X in Belciardi curte cum iacentibus, et decimis matri ecclesie que est in prefata Berulfiuilla, omni tempore fuisset subiecta. Nos siquidem utriusque consentientes uoluntati, ut postmodum hec res inconuulsa maneret et stabilis, hoc memorie scriptum facere iussimus, et factum manu propria monogramma nostri nominis illud signauimus, stipulatione subnixa. Actum Metis publice, anno ab Incarnatione Domini 886, indictione Iu concurrente u, epacta XII, anno uero III, regnante Carolo rege, feliciter. Robertus, sancte Metensis Ecclesie humilis episcopus subscripsit. Gambertus. primicerius. Lanfridus, abbas. S. Eueri abbatis. S. Notingi  abbatis. S. Maintardi decani. S. Geremanni cantoris. S. uuilerdingi prepositi. S. Ermenaldi presbyteri. S. Segoldi comitis. S. Amalrici. S. Ramfridi. S. Fulcherii. S. Lodouini. S. Bolonis. S. Eilulfi. S. Lafridi. S. Leoderii. Ego Adelgarius ad uicem Haldini abbatis scripsi.



Iu. PRIuILEGIUM PRO QUODAM WUILERMO. Concedit usumfructum aliquot bonorum quibus antea monasterium Gorziense donauerat.

In nomine Domini. Robertus, sancte Metensis Ecclesie humilis archiepiscopus. Notum sit omnibus fidelibus sancte Dei Ecclesie, tam presentibus quam et futuris, qualiter Willermus quidam dedit nobis, ad partem ecclesie sancti Petri seu sancti Gorgonii  Gorziensis monasterii, quasdam res sue proprietatis, hoc est in pago Scarponense in Alnaldouilla, uineas duas ubi possunt colligi de uino modii XXX, et in alio loco, in eodem pago, in Adsaloni manso nuncupato loco, mansos et sortes uIII, prata uero ad colligendum fenum karratas LXXXuII, de silua ad saginandum porcos CCCL, et mancipia octo, quorum hec sunt nomina: Lampertus, Adhelradus, Ansaldus, Aginaldus, Agnitrudis, Amalrada, Eugenia, Leudrada. Postea uero sua fuit petitio, et nostra decreuit uoluntas, ut ei et coniugi ipsius, nomine Date, et filii eorum Achildi, tam ipsas res quas dedit quam et alias, de ratione sancti Petri et sancti Gorgonii, uidelicet in pago uirdunensi, in uilla que dicitur  Gouderlisia, ecclesiam unam in honore sancti Martini, ad quam aspicit mansus et sors I, et in ipsa uilla mansos et sortes alias XIII, et de terris arabilibus indominicatis ad seminandum inter utrasque sationes, modios CC, de pratis uero ad colligendum fenum carratas CXCuII, siluam ad saginandum porcos D, et mancipia XII, Audalfum scilicet, et Rambertum, Hormarum et Bernerum, Tangelrudum et Teutardum, Rodrudum, Adholsirmam, Wiredum et Hairedum, Rothoidam et Achildem, beneficiare deberemus, quod ita fecimus, ea uero ratione ut, quandiu ipsas res omnes more precario, per beneficium nostrum successorumque nostrorum, sub usu fructuario, quieto ordine ualeant habere et excolere, ac fructus terre recipere, et nullam habeant  potestatem quidquid exinde minuendi aut alienandi,  sed quidquid ibidem addere, augmentare uel ameliorare potuerint, perficere studeant, et censum proinde annis singulis in festiuitate sancti Gorgonii, que est u Idus Septembris, in argento uidelicet solidos II ad partem sancti Petri persoluere non omittant; nam et si de ipso censu tardi aut negligentes apparuerint, cum legis sanctione illum restituant, sed ipsam precariam non perdant. Post decessum quoque illorum, quando quidem Deus uoluerit, ipsas res omnes, date et accepte, ameliorate, cum omni superposito, absque ullius contradictione, uel iudicis assignatione, ad partem memorati altaris sancti Petri uel sancti Gorgonii omnimodis reuertantur. Actum in Gorzia publice. Anno ab Incarnatione  Domini 903, indictione uII, epacta XX, concurrente u, anno III regni Ludouici filii Arnulphi regis. Robertus sancte Metensis Ecclesie episcopus, subscripsit. + Rodolphus abbas, Seguinus decanus, Furnulfus, Soiperus, Faruauardus, Erengus, Harno, Gislebertas, Teudo, Ancedolius, Agredus, Barnerus, Segerannus, Audinus, Adelmadus, Ardouucus, Iohannes, Becio, Astagius, Gisaldus, uuandelmarus, Teudaldus, Godderannus, Amincus, Agilus, Angelradus, Erloinus, Adelbertus, Giroardus, Girardus, Aginardus, Adouardus, Segeboldus, Rudricus, Anoualdus, Barnerus, Heldouuardus, item Girardus, Rotcherus, Aribardus, Britius, Rotlandus, Ragembertus, Giroinus, Ysembardus. Ego Seguinus, acsi indignus monachus hanc precariam scripsi.



II. EPISTOLAE.




I.


Parentibus suis A. agnus ablactatus pium balatum.

Nuperrime a uobis sanus abiens adhuc me ualere  profiteor. Peto ergo ut promissio uestra de remunerandis sudoribus magistrorum meorum ad effectum ueniat. Mihi etiam ueluti peregre constituto omnium indigno necessaria, que locuti estis impendite.



II.

R. Celesti rore imbuto T. quidquid boni potest.

Ex quo subditionis iugum adductus sum, educastis me absque omni remuneratione amicorum meorum non minori dilectione quam si ex uestro progenitus essem corpore. Quia enim in Euangelio scriptum est, operarium dignum esse mercede sua, proposui ire ad sorores meas in insulam que uocatur Lindouua. Ibi arbitror me accepturum esse aliquod  munusculum, quo possim uestram uenerari faciem.



III.

R. Spiritali cibo saturato certitudinem famulaminis.

 Pietati uestre dolores nuditatis mee erubescerem dicere, si miseriam quam patior nesciret. Ea ratione coactus imploro miserationem uestram, mihi prestari licentiam exire ad matrem meam, que, ut spero, non dedignabitur mihi subuenire in necessariis rebus.



Iu.

Parentibus suis H. coronatus habitu clericatus fidelem in Christo orationem.

Optimum inuenisti consilium me transmittendo in monasterium S. Galli ad discipline et doctrine edificationem. Ibi me illa duo inuenisse abundanter confiteor. Hec est autem postulatio mea, mihi uelocius ex uestra largitate transmitti tertium miserationis  uestre munusculum, id est duas camisias, et lineam tunicam, quibus incedere possim cum consodalibus meis honorifice, non cum dedecore nuditatis.



u.

Domno R. T. ultimus uester amicus, fidelia orationis et famulatus.

Dum occurrit animo quanta a uobis dilectione et beneficiis dignor, magnus pudor est, nichil congrui forsan posse rependere. Sed rogo ne ideo uos pigeat ceptorum, quia nobis deest copia redhibitionum. Nam perpetem restituet uicem, qui neminem premii patietur extorrem. Quod autem de docendo puero per nostrum uodalricum demandastis, licet ipsa uox et memoria iam senescentem fugiat Merim, libentissime  gratia uestri nostram impendimus operam. ualete. Ne obliuiscantur me sacratissime orationes uestre.



uI.

H. Charissime nepti Ruodep. plurimam salutem, seruitutem et orationem.

Mitto tibi, dilectissima, duos homines, et rogo ut tu his tertium de tuis addas, ut eo ducente et te auxiliante saltum circumeant, ut aliquod uasculum inueniant et meis usibus deferant. Memento igitur fidei et seruitutis, et hanc mecum fac misericordiam, ut eos ibi adiuues, et ad me redeuntibus tuum adiutorium impendas.

uale, carissima.



uII.

 P. Dilecto suo salutem et profectum in doctrina.

uerba que ad me misisti, ut tibi exponam, in Theodisiam linguam transtuli. Sic enim sonare debent.

Quia uirtus constillationis in ictu pungentis est. uuándo des kestirnis chràft fergât unde uir loúfit in sô langero uiriste sô man stupf ketûon màg.

Informis materia. Taz chît, skâffelôsa zimber. Intemperies. Intrerteda.

Fides est sperandarum substantia rerum, argumentum non apparentium. Taz chît, kúishéit tére nôh urôugôn.

Quem Deus diligit, hunc exaudit. Cui Deus placabilis, huic exorabilis. Temo die héiligen hólt sint, dér mág hórsko gebeton.

 In humilitate iudicium eius sublatum est. Táz in nióman ze réthe ne liêz táz wárt ze léibe úmbosîna deúmuôti.

In Pascha annotino. Id est Paschali festo prioris anni, id est, tér férnerigo oster tâg.

Ypapanti. Id est conuentus omnium etatum.

Nomen, namo. Pronomen, fure doz nomen. uerbum, uuôrt. Aduerbium, zuoze démo uerbo. Participium, teilnémunga. Coniunctio, geuugeda. Prepositio, fúrezeda. Interiectio undéruuerf.

Nomini quot accidunt? uui mánegiu uólgent temo nomini? uI. Que? Qualitas. Te wilichi. Que?  Subauditur, ubizêigin sî, alde gemeîne ter substantie, alde des accidentis. Comparatio. De widermezùngà. Cuius? Tis comparatiui, àlde dis superlatiui zûo demo positiuo. Genus. Tiz chûme. Cuius? Sîn alde. . . . . . . . . . .



uIII.

Queris a me quid sit Pascha annotinum? Est conuentinus compatrinorum admissus eiusmodi per omnes octauas sabbati sancti, id est baptismi per annum, et per ordinem cuiuscunque, cum ceteris conuiuium. Quod uidimus, hoc testamur. Presbyter symbolum super infantem dicit, et mense participat aquam sapientie. . . . . . . . . .



IX.

Domino et abbati nostro Purkhardo, nos fratres  uestri discipuli debitas orationes.

De his que erga uos sunt, letificasti nos scripto, quia gratia Dei recte aguntur. Contigit etiam uestris orationibus apud nos, quod ad communiorem letitiam pertinet, de ecclesiastico censu, qui furto raptus est, partem nos non minimam recepisse, et ipsum furem captum in uinculis nos tenere. Est enim seruus Kerotti de Pettenhusen filii Alberici, et nomen eius Gunzo, et nomen patris eius Richolf, qui nunc in comitatu militantis sui Domini est. Reddidit ergo coronam, et auream capsulam absque operculo, et auree crucis quasi tertiam partem. Maioris quoque capse quedam fragmenta, quamuis de gemmis pauce admodum reddite sunt. Spes autem de residuis manet, quia uenundata  sunt in manum cuiusdam mercatoris de Buchouua, qui Pero dicitur, et quondam ibi monetarius erat, multa quoque in manus Constantiensium mercatorum, quorum nomina sunt Eccho, Chomuli, uuoueli, Albeli, Engezo, Tegenhart. Deus uero quemdam extraneum hominem ad nos mittere dignatus est, qui occulte sibi pactum fieri petiit de pretio duarum librarum pro delatura, ut hec patefaceret. Ipse uero accepto pacto sine mora fratrem Annonem ad Constantiam duxit, ubi particulas auri fabrefactas, quas cognouit, a Tegenhardo fecit presentari sibi. Sed ille a Perone de Puochouua se emisse eos testatus est. Inde frater idem ad Peronem ueniens per Hugonem uestrum militem furem sibi in domo sua latitantem monstrari fecit; qui statim  captus sub terra occultatum thesaurum, quantum sibi remansit, reddidit. Nunc uobis agendum est cum rege, ut aduocati utriusque ecclesie tante rei exactores fiant, et in suum locum restituant. Nec illud minus intimandum est uobis, quia longe minora et pauciora sunt, quam putastis, que a uestris ministralibus in usum nostrum exhiberi iussistis, et quanta grassatur in nostra terra boum omniumque pecudum mortalitas, ut rex per nos reditum ceperit decernere ipsi habeatis de hac, quasi Aegypti plaga, suggerere. Qui est autem altissimus uobis Domino nostro prospera cuncta concedat.




ANNO DOMINI DCCCCXuIII.
SANCTUS RADBODUS TRAIECTENSIS AD RHENUM EPISCOPUS.





uITA SANCTI RADBODI AUCTORE ANONYMO SUBAEQUALI.






OBSERuATIONES PRAEuIAE.

 1. Radbodus, aliis Radbodo, post Egilboldum Traiecti ad Rhenum  episcopus, ordine decimus quartus, insigni pietate effulsit. uitam eius scriptor anonymus ac subequalis condidit ex ipsius Radbodi conuictorum relatu, qualem in ms. codice nactus est Surius, qui melius rebus nostris consuluisset, si primigenium eius nobis exhibuisset stylum, a quo non sine mendis et debite auctoritatis iactura uix recedi potest. Anonymi uerba sunt num. 5: »Pauca commemorabimus accepta ab illis, qui rebus gestis interfuere.« Eodem sensu loquitur sub finem numeri 10.

2. Traiectum inferius, prisco nomine Wiltaburg dictum, episcopali sede donatum est a Willebrordo nostro, qui adiunctis sibi monachis, uerbi Dei preconibus, Frisios ad Christum perduxit. Monachos in cathedrali ecclesia primum constitutos a Willebrordo, tum Bonifacio martyre, illic ad Carolina saltem tempora perstitisse probant uaria temporum  illorum instrumenta. At quocunque tempore monachi in canonicos isthic deflexerint, aliquandiu post episcopos Traiectinos, saltem religiosiores, nonnisi sumpto monastico habitu, ac emissa regule professione, hanc sedem iniisse colligimus ex Radbodi pontificis exemplo, qui cum in aula Caroli regis educatus, ad Guntarium Coloniam se contulisset; eo relicto, mox a Traiectinis accitus est in pontificem: nec mora, ut scribit uite auctor num. 4, »mutat habitum, . . perfecteque regularis fit monachus; neque a carnium duntaxat esu, sed ab omni ciborum uoluptate abstinet.« Id Willebrordi ac Bonifacii predecessorum exemplo factum innuere uidetur idem scriptor num. 7; et recepto apud Cantuariensis Ecclesie antistites mori consentaneum esse, non uno loco docent Anglicane historie scriptores.

3. Antequam de rebus a Radbodo pontifice gestis dicamus, nonnulla de studiis eius in aula Caroli regis, ac sociorum Stephani et Mancionis, atque  de Mannone, seu Nannone, palatine schole prefecto, delibanda sunt. Carolum hunc regem Germanici omnes fere scriptores Carolum Crassum imperatorem esse putant, sed uel hoc uno reuincendi quod subiecte uite scriptor subequalis Carolo regi filium assignet Ludouicum, qui Calui, non Crassi  filius ac regni heres fuit. Quanto studio Carolus Caluus enixus sit ut studia litterarum, que grassantibus intestinis bellis ac Danorum incursione, non parum labefactata fuerant, reflorescerent, satis superque probauimus cum in seculi superioris  prefatione postrema, tum in Paschasii Radberti atque Ioannis abbatis Elogiis. Sed auctorem nostrum audiamus ex num. 1 et 2: »Primo Radbodus ad Caroli regis Francorum, inde ad Ludouici eius filii aulam se contulit, non quod palatinos ambiret honores, sed quod intra regis palatium liberalium disciplinarum studia preclare colerentur. Preerat autem gymnasio illi Manno  philosophus, cui sanctus puer, feruens discendi studio sedulus adherebat. Erant autem ei condiscipuli Stephanus et Mancio,« etc. Nil moror Belgicos aut Germanicos scriptores neotericos, qui Nannonem Caroli Crassi aduocatum, patria Frisionem, et aliquot opusculorum, que passim iactari dicunt, auctorem fingunt. Mannoni fuisse nomen uerior Surii lectio persuadet, eumque non alium esse facile crediderim ab illo Mannone, monasterii S. Augendi in locis iurensibus preposito, qui anno 870 in synodo uiennensi ecclesiam quamdam cenobio suo uindicauit.  Petauianus codex, in quo Flori carmina, Analectorum tomo I edita, describuntur, hunc prefert titulum, uti et alii quos uidimus codices in Boheriana bibliotheca: uOTO BONAE MEMORIAE MANNONIS LIBER AD SEPULCRUM SANCTI AUGENDI OBLATUS. A palatinis ergo scholis Manno  in S. Augendi monasterium ante annum 870 secessit, ibique locupletem librorum supellectilem Deo sacrauit. De Stephano Radbodi condiscipulo, tum episcopo Tungrensi, dicemus inferius. Mancionem Surius perperam Cabilonensem dixit episcopum, quem Catalaunensem dixisse debuerat. Ipse est Mancio a Frodoardo in Historie lib. Iu non semel memoratus, cuius epistolam ad Fulconem metropolitam Rhemensem de sacerdote nupturiente missam in Analectorum tomo, nuper edidimus.

4. Radbodum in palatinis scholis multum profecisse, et, ut ait Willelmus de Heda, carmine et pedestri oratione ualuisse, probat Operum eius elenchus a Trithemio relatus in hunc modum:  »Scripsit nonnulla preclara opuscula, de quibus ista feruntur: Laudes sancti Martini lib. I; Laudes S. Bonifacii episcopi lib. I; De sancta Amalberga lib. I; Homiliarum et sermonum lib. I; de S. Willibrordo flores, integrum quoque de S. Martini translatione officium, et uarios cantus in honorem sanctorum.« Quas Thithemius sanctorum Martini atque Bonifacii Laudes uocat, anonymus noster hymnos et encomia dicit num. 7 his uerbis: »Texebat de illis hymnos et encomia, que in eorum solemnitatibus depromerentur. Et ne quis nos putet  a uero aliena dicere, exstat integrum beati Martini Officium, ab ipso compositum.« De Amalberga uirgine librum a Trithemio indicatum ms. codex Bigotianus olim complectebatur hoc titulo: Tomellus domni Radboudi sancte Traiectensis ecclesie episcopi de uita et meritis paradoxe uirginis Amalberge. Tomellus hic nichil est aliud preter homiliam a Trithemio laudatam, quam ex eodem codice Bigotiano superius, ubi de Amalberga uirgine, publicauimus . In seculi III parte I, ad uitam S. Willibrordi sermonem in eius natali habitum exhibuimus  , qui nescio an is ipse sit quem Trithemius Radbodo nostro tribuit. Preter ea que Radbodo Trithemius assignat, Willelmus de Heda nonnulla eius pemata descripsit, que pro tempore elegantem auctoris uenam arguunt. Idem Willelmus Radbodi breue Chronicum retulit, ex quo initi ab ipso pontificatus annum et alia eius temporis gesta discimus. Denique Surius tomo uI Eglogam de S. Lebuino refert, eidemque Radbodo ascribit. Hec  de eius scriptis.

5. Anno igitur qui nongentesimum precedit desinente, ad Traiectine sedis fastigium uocatus Radbodus, clericale schema cum monastico commutauit; moxque creditum sibi gregem uerbo et exemplo pauit assidue. Temporali quoque ipsius subsidio cauit, impetrata ab Arnulfo eiusque filio Zuentiboldo regibus Dauentria, cum adiacentibus prediis, in que loca, destructo a Nortmannis  Traiecto, se recepit. Quin etiam anno 914 priuilegium a Conrado rege accepit ab Heda relatum, quo ecclesie sue prediis ac iuribus tuitionem ac securitatem consecutus est. Tandem cum inter frequentes paganorum procellas hac illacque tutandi gregis ergo discurrisset, apud Homersum siue Othemarshem occubuit, Dauentrie sepultus. Mortis eius diem III Kal. Decembris consignant omnes, in anno uero auctores uariant, aliis annum nongentesimum decimum sextum aut septimum notantibus, aliis sequentem, nonnullis uero decimum nonum preferentibus. Annus post Christum natum nongentesimus decimus octauus Radbodo postremus fuisse nobis uidetur.

6. Radbodi sanctitatem anonymus noster eximie predicat: sed qui post ipsum sancti nomen ei tribuerit ante Adamum Bremensem in Hist. cap. 21 lego neminem. Regino in Chronico Radbodum uenerabilem uocat antistitem; Ioannes de Beka uirum ueraciter sanctum; eadem de illo scribit Willelmus  de Heda, Trithemius, Wion, Mireus, Molanus, Cratepolius et alii passim recentiores. Auctorem nostrum audire prestat, postquam obiter notauerimus largiter falli eos qui Radbodum nostrum fingunt regni archicancellarium. Hoc enim munus Radbodo Treuirensi archiepiscopo delatum est, non Traiectensi, ut ex uariis eius eui monumentis facile colligitur.



INCIPIT uITA.


 1. Radbodi nominis etymon; maternum genus; studia litterarum. Schole palatine adheret.---Beatus Radbodus, e nobili Francorum genere prognatus, parentes Christianissimos habuit, et ipse suis meritis magno ornamento mundo fuit. Nam ab ipsis prope incunabulis iam animo tendebat ad celos. Nomen eius mysterio non uacat, quod consilii nuntium Latine possis reddere. A Christo enim mittendus erat optimi consilii legatus ad Frisios a quibus maternum duxerat genus  , quibus certe optime consuluit. Dux Frisonum Radbodus, quem alii regem uocant, matris eius atauus fuit; cuius nomen ei mater imposuit. Cum primum discendi capax esse uisus est, discendis litteris admotus est. Prime etatis tempus exegit apud Guntherum   Coloniensem archiepiscopum, auunculum suum, litteris operam nauans. Sed cum illi episcopo res aduerse accidissent, puer egregie indolis, hortantibus suis, plerisque etiam adiuuantibus  primo ad Caroli  regis Francorum, inde ad Ludouici eius filii aulam se contulit, non quod palatinos ambiret honores, sed quod intra  regis palatium liberalium disciplinarum studia preclare colerentur. Preerat autem gymnasio illi Manno [al., Nanno] philosophus, cui sanctus puer feruens discendi studio sedulus adherebat.

2. Radbodi socii.---Erant autem ei condiscipuli Stephanus  et Mancio, etate quidem superiores, sed non tamen studio. Itaque inter illos exstitit pia quedam emulatio, conabaturque alter alterum excellere, non honoris ambitione, sed humilitate, legendi et discendi diligentia. Quorum uirtus eo progressa est ut non multo post uterque episcopus creatus sit, Stephanus quidem Tungrensis Ecclesie, Mancio uero Catalaunensis [Surius, Cabilonensis, male]. Radbodus autem uenerabilis adolescens, instar apis sedule litterarum floribus insidens,  multam inde eruditionis copiam collegit donec omnium iudicio non mediocriter doctus est existimatus. Interim uirtute animi adolescentie motus comprimebat, carnis rebellionem parcimonia edomabat, mundum et mundana omnia celestium amore contemnebat, spiritalibus inhiabat deliciis, rebus caducis omnibus nuntium remittere plane constituebat. Aetas quidem necdum matura erat, sed  maturis et canis erat moribus, illecebras omnes respuens solique Deo placere contendens. Nocte ac die spiritalibus uacabat epulis, et iam tum affectu atque desiderio consectabatur quod postea opere prestitit.

3. Radbodi patria. Hugonem abbatem sequitur.---Nec uero regem eius latebat uirtus. Nam quanto ille studiosius occultare se connitebatur, tanto eius fama, uel maxime inuito illo, latius populi ore diffundebatur. Fit charus regi propter morum integritatem, proceribus regni uenerabilis, acceptus et probabilis populo, ut qui non obscure Deo gratus et amabilis uideretur. Postquam autem Carolus, sub quo adolescentie annos exegit, e uita decessit, suos uolens inuisere Lomaganium  adiit. Porro etiam Hugoni, summe dignitatis abbati et ea tempestate inter abbates precipuo, sese adiungens doctrine palmam pre ceteris tulit, simul etiam uirtutum scalis semper ad altiora scandens, ut lampas celestis preclare ubique refulsit.

4. Episcopus creatur. Monasticum induit habitum. Abstinentia eius. Aquam in uinum commutat.---Interea Egilbertus  Ultraiectensis Ecclesie presul uitam cum morte commutat. Tractatur de substituendo idoneo pastore, miraque cleri et populi consensione, non sine nutu Dei, Radbodus omnium dignissimus censetur. Idem est Arnulfi qui tum regni moderabatur habenas, itemque principum de eo iudicium. Itaque cleri, regis, principum, populi  studio et uoluntate uir sanctus, primo quidem huius rei ignarus, postea uero diu reluctans episcopus creatur  . Ea re non modiocri animo dolore affectus diu hesitabat quid faceret. Tandem honorem fugere dum uult, uel inuitus rapitur ad cathedram honoris. Percepta igitur benedictione, eterni regis miles processurus ad pugnam armis spiritalibus animo uirili se accingit, mutat habitum, moribus addit maiora etiam ornamenta, Christique doctrine obtemperans, angustam ualde amplectitur uiam perfecteque regularis fit monachus, neque a carnium duntaxat esu, sed ab omni ciborum uoluptate abstinens, biduanis triduanisque ieiuniis animum pascit, corporisque imbecillitatem, uix ossibus herens, nature necessariis iisque uilibus sustentabat  alimentis, interim tamen uultu hilaritatem pre se ferens, et ita se comparans inter suos ac si delicatis cibis uesceretur. uoluit enim, quoad fieri potuit, omnes latere abstinentiam suam, paucis tantum eius consciis. Quam cum laicus  quidam,  episcopo familiaris et crebro eum inuisens, experiri uellet aliquando ei ad mensam assidens et more usitato cum eo colloquens, tandem petit sibi copiam fieri bibendi ex poculo quod erat pro consuetudine illi appositum: quod quidem erat ex onyche factum congruenterque ornatum auro, sed aqua plenum. Ubi, quid tum miri per seruum suum effecerit Deus mirabilis in sanctis suis, res ipsa sileri non patitur. Non sinit episcopus ut ille ex poculo bibat, nolebat enim in aliorum notitiam deduci quid in illo esset; sed tamen oblata quadam opportunitate alter clam arripit poculum, episcopus uero id aduertit, sed, cum prohibere non posset quin biberet, suspirat ad Deum et ingemiscit. Et ecce antiquo renouato miraculo aqua mutatur in  uinum optimum. Id sentiens explorator ille, ad pedes sanctissimi antistitis aduoluitur, petit ueniam, spondet se deinceps nichil tale attentaturum. Etsi autem presul sanctissimus id celare uoluit, non tamen par erat celari opus Dei, conuenienter illi sententie Raphelis angeli dicentis ad Tobiam: Sacramentum regis abscondere bonum est: opera autem Dei reuelare et confiteri honorificum.

5. Charitas eius in pauperes. Continentia.---Quotidiana eius conuersatio, quoad in corpore uixit, quam grata Deo, quam optata et suauis hominibus fuerit, quotidiana illo uirtutum augmenta capessente, tametsi explicare nos pro dignitate non ualemus, tamen uel pauca commemorabimus accepta ab illis qui rebus gestis interfuere, ut facilius lector  fidem nobis adhibeat. Quidquid ex rebus mundi huius habere potuit accurate in pauperes erogauit, cumque omnium bonorum operum floreret exercitiis, attamen in benignitate erga pauperes nulli secundus fuit. Quotidie, demptis paucis solemnitatibus, suis manibus lauabat pauperum pedes, prebebat eis uictum, nudos uestiebat, infirmos uisitabat, claudis et pupillis curam adhibebat. Eiusmodi studiis et officiis humanitatis et misericordie diu noctuque incredibili uigilantia et sollicitudine indefessus uacabat, nec unquam id genus frangebatur laboribus, id plane in lucris ponens quidquid in miserorum solatia contulisset. Nulla apud eum uisebantur ornamenta aut inanis mundi pompa, non illi inerat auri sacra fames. Nefas putabat eiusmodi  oblectari. Itaque, contempto mundo et quidquid is prestare potest amicis suis, celestium amore feruebat solo corpore degens in terris.

6. Sanctos Willebrordum et Bonifacium colit.---Cum autem Traiectentem Ecclesiam Dani uastassent  ,  sepius Dauentrie morabatur, animo tamen semper Traiecti inhabitans; quo etsi reddita pace crebro se conferret, non parum dolebat et ipsi et aliis quod res et tempus non sinerent eum illic perpetuo residere. Proponebat sibi in animo ad imitandum multos sanctos Patres, eos presertim qui eiusdem Ecclesie fundamenta in firma petra Christo primo collocarunt, puta Willibrordum et Bonifacium, meritis et sanctitate precipuos, quos ardui itineris quo illi precesserant duces sibi elegit imitandosque suscepit, quos etiam in superliminaribus pectoris sui depinxit intentaque animi contemplatione semper intuebatur. Qui morum sanctitate, et optimis exemplis meritorumque patrociniis etiamnum summi regis familiam subleuant, quod, alter in pace confessione,  alter sanguinis effusione clarus, ambo ex hoste triumphantes celestis militie consortio perfruuntur. In horum igitur uestigiis insistens semina fidei spargebat commisso gregi, seipsum quotidie uiuam hostiam immolabat Deo, toto pectore aspirabat ad celestem patriam, moriebatur mundo, uiuebat Christo, totus uersabatur in celo. Erat lucerna Christi super candelabrum posita lucens omnibus qui in domo Dei erant, interim apud se coram Deo humilis.

7. Futura predicit. uirtutum eius series. Hymnos et S. Martini componit officium.---Nec deerat illi prophetie spiritus. Multa enim, ut predixerat, cito euenerunt, multa non longe post acciderunt. Semper animo Domini legem meditabatur, nec eo contentus  etiam opere exsequebatur eam, factus iam uictor animi, doctor caritatis, cultor castitatis, pauperum sustentator, merentium consolator, clero spes inuicta solatii, populo indefessum leuamen, suis omnibus a facie inimici turris fortitudinis, iusti adeo tenax ut nec prosperis nec aduersis adduci posset ut ab eo deflecteret. Nunquam ab ore eius Christus abfuit, quem etiam animo perpetim quidquid ageret affixum habuit. Nunquam uel lectionis, uel orationis studio fatigabatur, nunquam misericordie officiis et operibus satiabatur, ieiuniis et uigiliis semper addictus. Eius labia semper stillabant dulcedinem, serebant pacem et salutis remedia, semper Christum eius eloquia sonabant. Precedentium Patrum, ut diximus, exempla cupidissime sectabatur, eorum  memoriam, legendo, audiendo, colloquendo, uel quidpiam de eis componendo, incredibili auiditate usurpabat. Texebat de illis hymnos et encomia que in eorum solemnitatibus depromerentur. Et, ne quis putet nos a uero aliena dicere, exstat integrum beati Martini officium ab ipso compositum. Illum enim pre ceteris specialem sibi patronum delegerat, nichil dubitans eius se patrociniis adiutum iri. Nullis unquam frangebatur aduersis casibus, nullis circumuentus est rugientis hostis insidiis, undique firmissimo Dei presidio communitus, non cuiusquam hostilia arma, non quoscunque casus asperos reformidabat.

 8. Danos Frisiam infestantes anathemate percellit. Hinc illi peste multati.---uisitans aliquando creditum sibi gregem in Frisiam profectus est, ut, si qui illic pristini erroris emergerent frutices, eos spiritali uomere exstirparet doctrinaque fidei credentium animos irrigaret. Occurrunt autem Dani eiusque conatus impediunt. Sed ille tamen nichil mortis periculo absterritus salutares eis adhortationes adhibet, ut repudiatis erroribus complectantur ueritatis uiam. At, illis obduratis animis in malitia persistentibus mortemque ipsi minitantibus, anathematis in eos sententiam uibrauit. Tum uero diuina ultio confestim eos persecuta est. Nam peste horrenda tanquam fulminis ictu percussi omnes fere exstincti sunt, nec unquam impune tulerunt quoties Traiecti  molestia eum affecere. E uestigio enim Dei iudicio plectebantur, ut persepe testati sunt ex illis paucissimi qui se uiuos euasisse letabantur.

9. Baldricum successorem predicit eumque designat. Tempus item mortis.---Per id tempus, ualdricus,  egregius adolescens, Ricfridi comitis filius, interdum ad beatum uirum uenire solebat. Itaque quandoque presente illo uocauit ad se Nitgerum presbyterum et Richardum militem, aitque ad illos spiritu prophetico: Adolescens hic, quem cernitis, mihi in episcopatu succedet, et per eum Deus sedem hanc instaurabit, Ecclesie res multum augebit, destructa et diruta reparabit. Neque id semel atque iterum, sed crebro de illo adolescente  predixit. uera autem dixisse eum, toto orbe teste, res ipsa declarauit.

10. Aliquando missam beatus uir celebrans, cum Apostolus recitaretur, accitis ad se Eliolfo et Rotguito presbyteris cenobii Embricensis, ita ait: Equidem non diu posthac uicturus sum. Diligenter ergo honorem habetote huic iuueni Baldrico. Ego enim post annos tres et menses sex hic e uita abiturus sum, et hic sine dubio obtinebit sedem meam. Illi his auditis stant attoniti, non mediocriter admirantes eius uaticinium. Non diu post idem iuuenis eo tempore quo solent conferri sacri ordines duos sue ditionis clericos, Bennonem et Saxonem, ad uirum Dei adducit, orans ut sacros ordines ab eius  manibus accipiant. Cui uir sanctus, ut semper erat iucundo ore, subridens: Noli, inquit, fili, frustra me ad hanc rem inuitare. Tuum est id quod me rogas prestare, non enim meis, sed tuis manibus isti ordinabuntur, idque post annos duos et menses sex. At Baldricus iuuenis, animo consternatus, fundit lacrymas, omnia uel tuta timens, nec credens fore quod uir sanctus aiebat. Cernens autem beatus episcopus non mediocriter eum discruciari, blande consolari eum cepit. Ne timeas, inquit, Baldrice, nec animus generosus ignauia frangatur. Res ecclesie, que nunc pauper et inops habetur, per te donis Dei innumeris locupletabitur, et rerum facies inopinato  mutabitur. Tu edes episcopi iam multis annis Traiecti Danorum uastatione euersas pristine dignitati restitues. Hec aliaque id genus plura uir sanctus euentura predixit que non secus atque ab illo dicta sunt, ut iam ab omnibus cerni licet, postea completa sunt, ita ut uerbis frustra fidem iis facere uideamur que suis quisque oculis uera probare potest.

11. Episcopus a secularibus officiis alienus esse debet.---Cumque a rege inuitaretur ut aliquid ei prestaret officii, comiter respondere solebat: Iustum est sublimioribus obedire potestatibus, sed episcoporum non esse secularibus implicari negotiis, in quorum castris milites Christi militant, quisnam ambigit? Debent illi spiritaliter induti armis ecclesiasticis  pro regis et populi salute, pace et stabilitate cum suis Dominum deprecari, continuis precibus animarum lucra querere, non sectari terrena. Milites militie regie cingulo precinctos beneficiisque cumulatos id prestare par est. Atque ita inspecta lege perfecte libertatis, nec blanditiis dimoueri potuit a sententia, nec minis ullis si que essent intentate, soli Deo placere malens quam hominibus.

12. Ad mortem se preparat. Cum sic autem longe ante presciret obitum suum, dubitare nemo potest quin ardenti lucerna preparauerit se Domino a nuptiis redeunti. uigilauit plane ut confestim aperiret pulsanti, triticique mensuram Domini sui familie tanto diligentius erogauit quanto certius nouerat se breui rationem illi redditurum. Nec formidabat  mortem, cui mori lucrum et uiuere Christus erat. Ad pacis, concordie caritatisque studium, ita ut solitus erat, hortabatur suos, se ipsum uero pauperem spiritu, meritis diuitem, a terrenis alienum, celestibus familiarem, quantum humana sinit imbecillitas, efficere connitebatur. Ieiuniis, psalmorum deliciis, uigiliis, eleemosynis, magna animi contentione mortem suam communire curauit.

13. Beate uirginis ac sociarum uisione recreatur.---Non est hic pretereunda sublimis illa uisio quam ipse sibi obtigisse quibusdam e suis indicauit. Cum aliquando grauiter decumberet ita ut uiuendi spem omnem abiiceret, beatissima Dei genitrix semperque uirgo Maria, subsequentibus ipsam sanctis uirginibus  Tecla et Agne, cum multa luce ei apparuit totum habitaculum splendore perfundens. At ille tanta uisione ualde perterritus loqui pre timore nichil potuit, et propemodum exanimatus est. Tum uero Porta salutis, Domina mundi, consolationis medicinam ei adhibens, omnemque non modo timorem, sed etiam languorem depellens: Ne timeas, inquit, Radbode, certus eam te intueri, cui crebro supplices offers preces. Non ergo te mea dedignor consolari presentia qui in tuis ad Deum precibus mei semper memoriam usurpas. Noueris autem nichil ex hoc morbo tibi imminere periculi, sed curatum te iri,  nec tamen diu postea in carne uicturum: securus esto tui: uigilare et operari ne cesses, sed perge ut cepisti. Sub his uerbis repente splendor ille disparuit, sed permansit diu odor gratissimus, morbus omnis plane ablatus est. Hec cum ille clam quibusdam e suis exposuisset,  simul etiam formam, habitum, ornatum sanctissime matris Dei illis explicauit, addens pulchritudinem eius neminem satis posse admirari; sanctas autem uirgines Teclam et Agnem tam ex uultu quam uestitu potuisse dignosci.

14. Febre correptus, orationi indesinenter incumbit. Moritur et Dauentrie sepelitur.---Porro exactis triennii et sex mensium spatiis, de quibus supra dictum  est, in pago Trente  febre correptus, ocius iubet suos inde secum proficisci, ne febre inualescente manere illic cogeretur. Hieme enim non facile ex eo pago potest quispiam exire. Ipse uero sciebat adesse iam tempus migrationis sue. Etsi autem morbo eius omnes affligerentur, tamen morem illi gerentes ceperunt iter habere ad Oetamarsem  , ubi, si sui permitterent, sepulture locum sibi ille delegerat. Paruum tunc illic oratorium erat, ubi sepe ille manere solebat, quod ameno loco situm esset. Ille ergo pro uoto rebus suis constitutis, non Dei famulatu defessus, non morbi ui fractus, sed uultu hilaris, mortem nichil metuens, quippe ad Christi conuiuium inuitatus, corpore iam premortuo, spiritu magis magisque uiuificabatur. Nec quiescebant  labia cum extremas duceret horas, mirumque in modum ita psalmos depromebat ut iis qui aderant lacrymarum imbres exprimeret. Planeque gaudenti similis, quoad lingua moueri potuit et halitus relictus erat, inter psalmos identidem repetebat antiphonam illam, Ecce leti, etc., que est prima in beati Martini confessorum principis ab ipso compositis responsoriis. Nec dubium erat interim uallatum beatissimis angelicis spiritibus nichil tenebrarum pertimuisse monstra. Sed neque credimus longe abfuisse Martinum, eximium presulem, specialem patronum eius quem toties canora uoce salutare uidebatur. Tandem, mense Nouembri ad extrema tendente, ipse quoque diem clausit extremum, felicissime migrans ad Dominum. Sanctum autem corpus mox feretro impositum  clerus et populus omnis cum hymnis et psalmodiis in primis reuerenter et honorifice Dauentriam perduxerunt. Cumque iam oppido appropinquarent, incole eius omnes mestis animis obuiam processerunt, atque, ita permistis lugentium et psallentium uocibus, sacrum corpus in ecclesiam importatum ea parte, que Septentrionem spectat, humatum est, spiritu exsultante et perfruente gaudio Domini sui cui in hac uita seruierat; cui est honor, et potestas et gloria per infinita secula. Amen.





RADBODI BREuE CHRONICUM.


 Anno ab incarnatione Domini 900 apparuit in celo mirabile signum. Stelle enim uise sunt undique tanquam ex alto in horizontis imum profluere circa poli cardinem, omnes fere inter se concurrere: quod prodigium secute sunt tristes rerum calamitates, eris uidelicet maxima intemperies, crebrique uentorum turbines, fluminum quoque terminos suos transgredientium, terribilis quedam quasi cataclysmi imago; et, quod his pestilentius est, dire hominum  aduersus Deum se extollentium tempestates. Hoc eodem anno, priusquam tamen Epacte mutarentur, Folco Remorum episcopus metropolitanus, et Zuentiboldus rex interfecti sunt: ac non multis antea diebus ego peccator Radbodus inter famulos sancte Traiectensis Ecclesie conscribi merui. Atque o utinam! cum eisdem eterne uite consortium merear adipisci.





[SERMONES ET HOMILIAE RADBODI.]



SERMO S. RADBODI DE S. SWITBERTO.


 1. Acturi, fratres karissimi, diem nostre specialis iucunditatis, in qua patroni nostri beatissimi Switberti sancta admodum commemoratio facienda est, oportet nos paratos esse ad omne opus bonum, promptosque habere animos; primo quidem ad audienda legis diuine mandata, postmodum uero ut, quantum possumus, ea factis exsequi studeamus, et sic demum alios docere possimus. Hoc enim fecit Dominus noster iehsu Christus, de quo ita scriptum est: Cepit iehsu facere et docere . Alioquin irrita et inanis nostra erit doctrina, si ea que diximus, nichil agendo destruamus. Nam quid prodest alicui, si bene audiat, et male agat? aut quid proficit illi, si alii uiam pedum ostendat, ipse autem in uia morum errare non desinat? Nos igitur uestigia  Redemptoris nostri sequentes, quelibet bona libentissime audiamus; audita uero dignis actibus compleamus, et sic per ordinem ad instruendos proximos accedentes, consulamus eis rerum bonarum doctrinis pariter et exemplis. Hoc ergo ut siue dilatione fieri possit, reuocanda sunt nobis ad memoriam Patris nostri, de quo supra diximus, opera: qui in omnibus que docuit, prius a semetipso auditoribus suis exemplum dedit, neque unquam in Ecclesia  aliud faciendum dixit quam in quo ipse faciendo precessit. uerum ut se imitari uolentibus hoc quoque manifestum fiat, facta eius Deo placita, omnique audienti satis necessaria in publico recitentur, quatenus ex eisdem plebs Christi edificationem accipiat, ac de tanti uiri gloriosis precibus semper gratulabunda existat.

Sed quia nobis quedam sunt occulta que eum fecisse  post Deum sola nouit antiquitas: quippe qui ab Anglorum prouincia in nostros fines uenisse probatur, scripta uenerabilis Bede presbyteri proferantur in medium, qui in Regestis Anglorum, inter cetera sic de hoc sanctissimo uiro scriptum relinquit.

2. Tempore B. Willibrodi Traiectensis episcopi, fratres, qui erant in Fresia uerbi ministerio mancipati, elegerunt ex suo numero uirum modestum moribus et mansuetum corde, Switbertum, qui eis ordinaretur antistes. Quem ad Britanniam destinatum, ad petitionem eorum ordinauit reuerendissimus Wilfrid episcopus qui, tum forte patria pulsus, in Merciorum regionibus exsulabat. Non enim eo tempore habebat episcopum Cantia, defuncto quidem Theodoro, sed necdum Berthwaldo successore  eius, qui trans mare ordinandus ierat, ad sedem episcopatus sui reuerso. Qui uidelicet Switbrecht, accepto episcopatu, de Britannia regressus, non multo post ad gentem Boructuariorum secessit, ac multos eorum predicando ad uiam ueritatis perduxit. Sed expugnatis non longo post tempore Boructuariis, a gente antiquorum Saxonum dispersi sunt quolibet hi qui uerbum receperant. Ipse antistes cum quibusdam Pippinum petiit qui, interpellante  Blithrude coniuge sua, dedit ei locum mansionis in insula Rheni, que lingua illorum uocatur in littore. In qua ipse constructo monasterio, quod hactenus heredes possident eius, aliquandiu continentissimam gessit uitam, ibique clausit ultimum diem.

3. Hec igitur, que superius de hoc sanctissimo uiro digesta sunt, Bedam commemorasse neminem ambigere credimus, nisi forte quempiam talem,  qui aliis uacans negotiis librum illum, ubi ea scripta sunt, aut non legit, aut certe legendo neglexit. Ceterum nos nequaquam dubitare debemus, uirum istum in omnibus Christiane religionis studiis fuisse exercitatum, utpote qui inter tam pretiosas Ecclesie Dei lucernas, que his diebus siue in Anglorum, siue in Galliarum gente mirifice coruscabant, ouium Christi pastor a sacratissimis ipsis ordinari promeruit. Nam nisi esset pastorali exercitio pleniter instructus, nullo modo eius custodie, tante gregis Christi copie crederentur. Porro nisi esset miles quodammodo ueteranus, et in agone martyrii fortis et imperterritus, nequaquam in acie Christi summus tribunus, nequaquam primipilus legis diuine constitueretur exercitus. uerum his allegorice prelibatis,  moraliter quoque nos aperire oportet que sint exercitia, quibus inexpugnabilem istum militem preclarum fuisse non dubitamus. Quod quidem in Pastoralibus primo est demonstrandum, in quibus siue leo seuiens, siue lupus insidians, non modicum Christi ouibus detrimentum important: ubi si pastor peruigil aut insidias cauerit, aut rapinam fortiter resistendo excusserit, saluo grege ad caulas Dominicas remeabit. Si autem in quotidiano precinctu positus arma nunquam deposuerit, sed uel de castris hostem repulerit, uel in campo aperte dimicans rite triumphauerit, intra sancte ciuitatis menia post hec tutissime imperabit.

4. Que nimirum utroque beatissimum Switbertum fecisse non ignoramus. Nam dum in Ecclesia  presulatus officium gerens, fratres suos siue a deceptoriis persuasionibus retraheret, siue a contentionibus publicis reuocaret, quasi leonem ferocissimum, et quasi lupum callidissimum, a grege Dominico excludebat. Cum uero aut regum potentia pressos, aut qualibet principum crudelitate uexatos gladio uerbi Dei scutoque fidei a tyrannica persecutione defenderet, profecto tanquam dux egregius milites suos ad castra incolumes reducebat. Itaque si nosse desideras  que fuerint nostri huius ducis in quotidianis congressibus arma, non ea fabrefacta, sed plane spiritualia cognosce. Neque enim erat ille oneratus ferro, sed potius fide, spe et caritate precinctus; fundam Dauid cum suo lapide tenens, et terribilem Philisteum in fronte percutiens, omnemque Isrelem a periculo mortis eripiens. Porro autem ne existimes illum huiusmodi arma unquam deponere esse solitum, isdem erat in pace ornatus quibus in bello stabat armatus. Semper erat humilis, semper mansuetus, et mitis, patiens in aduersis, modestus in prosperis.

5. Erat quoque in pudicitia splendidus, in abstinentia strenuus, in uigiliis sobrius, in oratione stabilissimus. In iudicio perorabat equaliter, non personaliter;  in compassione miserabatur humaniter, non tenaciter; alienorum non erat appetitor, sed propriorum largissimus erogator; uitium in homine acriter persequebatur, hominem uero familiariter amplectebatur. Sermo eius ut mel dulcis, predicatio eius admodum delectabilis, conuiuium eius spiritualibus ferculis plenum, contubernium eius angelicum; mala omnia tanquam uenena mortifera respuebat; bona omnia tanquam paradisi aromata diligebat. Postremo si uelut quemdam epilogum facere uolueris; totus ille erat perfectus, et totus erat Deo plenus. Hec erant, fratres, patroni nostri beatissimi Switberti in aduersis et prosperis arma: cum his in omni agone dimicabat, ac semper et ubique uincebat.  Non enim erat illi colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritualia nequitie in celestibus.

6. Agamus ergo gratias omnipotenti Deo in die solemnitatis huius sacrosancti antistitis, orantes simul et postulantes ut, cuius uitam gloriosam predicamus in terris, eius patrocinio perfrui mereamur in celis. Amen.



SERMO RADBODI DE uITA S. uIRGINIS CHRISTI AMELBERGAE.



 1. Quotiescunque, dilectissimi fratres, sanctorum Dei memoriam ad laudem et gloriam nominis ipsius agimus, toties a peccatorum nostrorum sepulcris resurgimus. Reuiuiscit enim tunc quodammodo fides nostra, et rediuiua innouatur dulcedine uox nostra per officia labiorum nostrorum  , ac per hoc sit in nobis quod dicit Apostolus: Renouamini spiritu mentis uestre, et induite nouum hominem . Quid namque est aliud male mori, in sepulcro,  ac iacendo fetere, nisi peccatorum sordibus inquinari? Et quid aliud est ab hoc tumulo resurgere, nisi per confessionem et penitentiam ad uitam, qui Christus est, redire? Habemus sane huiusmodi mortis plurima in Scripturis exempla, que illos solet mortuos appellare, qui nunquam uolunt a peccatis resipiscere; sicut est illud in Euangelio: Sinite mortuos sepelire mortuos suos . Neque enim ii qui corpora sepeliebant corporaliter  mortui erant; sed cum essent scelerati, ac propterea mortui, sepeliebant eos quos mors corporis a uita subtraxit. Quocirca nos quoque mortis huius detrimenta caueamus; quinimo de sepulcris uitiorum cito per gratiam Christi resurgere festinemus, ut cum ipso in eterna beatitudine uiuere mereamur.

2. Itaque laudemus Dominum Deum nostrum in sanctis suis, eosdemque uicissim collaudemus et honoremus in ipso, quando quidem Deo et sanctis eius seruire, uere est uiuere, atque in hoc omni tempore permanere, prudenter est laqueos delictorum deuitare. Ecce autem occurrit nobis hodierna die huius rei aptissimum tempus, in quo paradoxe uirginis Amalberge memorabilem uitam annua festiuitate recolimus, que in hac peregrinatione Deo et  hominibus gratissima exstitit, tum splendore gemine pulchritudinis, tum etiam merito pudicitie uirginalis. Hec, cum esset primis orta natalibus et propter nimium corporis decorem omnibus amabilis, elegit se ornare uirtutum gemmis potius quam uestibus pretiosis, uilemque se et despicabilem statuit humanis ostendere oculis, quo pretiosa atque honestissima conspectibus appareret diuinis. Non auro utebatur aut margaritis, quia sciebat Christum sponsum suum non iis fuisse usum in terris; non purpuram diligebat aut byssum, quoniam non ignorabat propter huiusmodi multos demergi in abyssum. Non delectabatur rumusculis frequentie popularis, quia secretum locum nouerat esse opportunum [amicum] meroris.

 3. Porro autem, iis contemptis, longe aliter factitabat; nam, pro cognatis et amicis seculi, diligebat pauperes Christi; pro auro atque margaritis, ornabatur sententiis doctrine spiritualis; pro byssinis purpureisque uestibus, cinere et silicio utebatur; pro frequentia populari, quam penitus respuebat, in excubiis templorum Domini, circa sacra altaria orando et uigilando iugiter morabatur. uerum quomodo et quali ordine ad tantam discipline celestis peruenerit summam non est silentio transeundum propter exemplum bonum, et propter meritorum eius dignum narratione preconium. Erat quippe hec pudicissima puella in hereditate patrum suorum temporibus Francorum principum, quos quidem a Carolo Magno Carolidas possumus appellare,  qui, ob multiplices uictorias et admittenda in Christiana religione studia, hic solus inter ceteros uocabulum promeruit, ut merito magnus et optimus diceretur.

4. Horum, ut dictum est, in diebus sancta et Deo placita uirgo Amelberga, defunctis iam parentibus, in possessione, que ei secus Scaldam fluuium latissima ex progenitorum successione prouenerat, cum unico fratre suo religiosissime commanebat, ieiuniis  et orationibus seruiens die ac nocte, eleemosynasque plurimas et largissimas faciens cum maxima hilaritate, habens semper in memoria illud apostolicum: Hilarem datorem diligit Deus . Cumque esset speciosissima usque adeo ut reliquas omnes sua pulchritudine superaret, propter honestissimi corporis prerogatiuam pene incurrit pudicitie detrimentum. Nam cum eius opinio ad regem prouincie, Carolum  uidelicet, tunc temporis peruenisset, is, eius amore continuo captus, cepit cum illa indesinenter de nuptiis per internuntios agere. Postquam uero sensit uoluntatem suam a beata uirgine, que se meliori sponso, id est Christo, deuouerat, omnimodis reprobari, quod blandimentis et potestate regia non ualuit per insidias et quedam  latrocinia clanculo nisus est attentare. At illa contra hec omnia orationum clypeos et celestis armature frameas ostendebat.

5. Quadam uero die, cum beatissima puella inter domesticos parietes sola resideret, psalmosque more solito caneret, puer familiaris repente per posticum irruit, proclamans et annuntians regem cum satellitibus suis adesse pre foribus. Tunc ipsa, nichil sui oblita, oratorium, quod domui adherebat, celeri cursu ingressa est, ubi se illico cum gemitu et lacrymis ad orationem prostrauit, flebili uoce obsecrans, ut eam Dominus de imminenti periculo liberaret. Tum uero rex, nimium temerarius, post eam in oratorium intrans, cepit illi multis adulationibus blandiri, honoresque promittere temporales, quo  uel suis eam persuasionibus acquiescere faceret. uerum illa sponsum quem elegerat nullo modo derelinquere uolens, iacebat immobilis, et ita solo defixa ac si quibuslibet radicibus implicita teneretur. Postquam autem rex cuncta blandimenta  adhibuit, nichilque se proficere uidit, regiam auctoritatem uertit in seuissimam tyrannidem, arreptaque eius manu uiolenter illam foras trahere conabatur. Sed cum etiam ita nullus eum sequeretur effectus, tandem puelle brachium fortiter excutiens, summaque ui torquens, fracto uirginalis humeri osse quasi qui se uindicasset, abscessit.

6. Tunc illa, ut erat tenerrima, ob uulneris sui grauissimum dolorem, coram Domino aliquantulum quidem fleuit; tandiu autem orauit, donec sponsus  suus Christus adesset, eamque sanitate integra restauraret. Ex illa autem die nullum secularem passa est amplius amatorem, sed libere in sponsi sui Domini nostri Iesu Christi dilectione permansit. O felix commercium! O nimium prudens electio, ubi rex terre pro Creatore celi et terre contemnitur, ubi Deus pro homine adamatur, ubi pro luto isto celestes diuitie conquiruntur! O beatissima uirgo, si multum tibi sublimitas generis obfuit, aut multo  magis tua spontanea deiectio, et carnis propter Deum contritio posuit? Si splendor tue pulchritudinis periculum incurrit, et contemptus regie maiestatis perenni te gloria coronauit. Si ad horam passio contristauit, at tibi inde contubernium martyrum et requies sempiterna prouenit. Ecce nunc omnibus que in hac uita desiderasti perfrueris, quoniam rex regum et Dominus dominantium concupiuit speciem tuam, tuque, o augustissima regina, assistis a dextris eius in uestitu deaurato circumdata uarietate  .

7. Nunc igitur in te fides, spes, caritas fulgent, humilitas regnat, patientia triumphat, uirginitas candet, pudicitia nitet, prudentia discernit, temperantia moderatur, fortitudo superat, iustitia iudicat, atque, ut epilogum faciamus, uirtutum omnium  in te et a te militia continetur. Quamobrem in eterna beatitudine bona ineffabilia, non solum beatissimis oculis uides, et felicissimis manibus tenes, uerum etiam reliqui sensus eadem felicitate fruuntur. Nam et beatis auribus celeste organum audis, et leto ore nouum canticum canis, et uenerandis naribus perennes modo delicias odoras. Itaque non erit ulterius quod tibi sollicitudinem pariat, uel quod anxietatem importet. Habes quippe gaudium absque tristitia, delectationem absque fastidio, securitatem  absque formidine, pacem absque dissensione, dulcedinem absque amaritudine, satietatem absque defectione. Lux tibi sine tenebris lucet, munditia sine inquinamento resplendet; totam habes requiem, totam possides uitam, que nec lassitudinem pateris, nec morti succumbis.

8. Quid ergo melius? quid iucundius? Opes terrenas aut fortune rota subtrahit, aut conditio mortalitatis extorquet; thesauros uero celestes ipsa sui perpetuitas oppido concupiscibiles facit. Hos tu, o beatissima uirgo, cum angelis, propter celibem tuam uitam: cum apostolis, propter fidem catholicam; cum martyribus, propter passionis constantiam; cum confessoribus, propter innocentiam sanctam; cum uirginibus, propter specialem corporis et anime  pudicitiam, uere nunc, patriam tuam post limina, repetens, hereditario iure participas, et gloriaris in sponso tuo Iesu Christo Domino nostro: per quem te oramus ac suppliciter petimus, ut pro nobis apud ipsum intercedere non desistas, qui te in hac mortalitate ita roborauit, ut regem terrenum castitatis gloria uinceres, et infernorum principem diabolum sanctitate precipua superares, auxiliante ipso, qui cum Patre et Spiritu sancto gloriatur Deus, per omnia secula seculorum. Amen.



HOMILIA S. RADBODI DE SANCTO LEBWINO.



 Sepe contingit, fratres karissimi, ut inter epulas grata sit conuiuantibus fabulosa narratio, et oppressum  cibis carnalibus animum quelibet figmentorum persequatur esuries, dumque sui oblita mens, ad tempus ob repletionem corporis obsonium spirituale fastidit, magis appetat species uanitatum, quibus aures carnis oblectet quam doctrine celestis dulcedinem, qua nauseantem animam uera et perpetua suauitate reficiat. uerum nobis in presenti lectione multo aliter euenire, letamur, qui quanto hanc solemnius aure carnis percipimus, tanto eam auidius in eo edamus, atque idipsum quod sumimus post uenerandam esuriem satietatis opulentiam, post felicem satietatem, rediuiuam esuriem in nobis creare non dubitamus. Itaque, ut manifestius eluceat, que  cupedia spiritualibus famelicis hoc narrationis genere promittantur, ponantur iam super celestem mensam fercula deliciis omnibus huius seculi gratiora, ex quibus suauissimas uite perennis  epulas capientes, tam iucunde refectionis auctori Deo gratias referamus, qui per singulos annos dulcissimi conuiuii participatione nos clementer exhilarat, dum beatissimi nobis Lebuini memoriam, annua natalis sui festiuitate, tanquam panem angelorum  ex ipso pietatis sue cophino prolatum representat. Quod dum deuote uescimur, salubriter esurimus, copiosissime pascimur, hilariter exultamus.  His consequenter adiungitur habitudo mentis pulcherrima, fortitudo inuicta, salus continua, contemptus mundi, appetitus celestium, desiderium futurorum. Quocirca oportet nos perpendere, fratres quante sint delicie que porriguntur, ut easdem sumere auido corde non differamus: quibus repleti nulla formidemus machinamenta hostium, nullo terreamur grandine seculorum tempestatum. Atque, ut hoc diuina miseratione assequi ualeamus, huius nobis sanctissimi uiri exemplum sufficere posse credimus, qui inter aduersa mundi et prospera, seuientis fortune impetum, quemadmodum turris Sion, et porta Ierusalem presidio angelico defensa, recussit, cassatisque ictibus machinarum in sempiterne fidei soliditate persistere meruit. Ad tantam uero perfectionem quibusdam bonorum naturalium  gradibus ascendit, quibus quasi scalis euectus, terrena transiliens, celorum alta feliciter penetrauit. Denique in infantia sua Deo et hominibus charus exstitit; cumque esset ingenio docilis, animo mitis pauper spiritu, meritis diues, uiris probatis certatim  adnitentibus habitum religionis assumpsit, in quo ita Christo et Ecclesie sue deuotus effectus ut ceuos suos litterali sagacitate precederet, maioribus officiosissime pareret, perfectorum imperiis tanquam a Deo datis uera humilitate preditus acquiesceret. Porro in pueritie annis, morum honestate sectatus est uenerandam senum canitiem, innocentis uite simplicitatem, doctrine celestis eruditione componens. Pubertatis autem spatia, non lasciuientis animi uoluptatibus effeminauit, sed potius rigore frugalitatis, et iugi laborum exercitio, rebellionem iuuentutis edomuit, castigans corpus suum et in seruitutem redigens, ne forte, cum aliis predicaret, ipse reprobus efficereretur. Huius siquidem philosophie nobilissimos professores, multos in sancta  Ecclesia esse sciebat; inter quos felicis memorie Willibrodum atque Bonifacium pontifices in uinee cultura Dominice apprime laborasse audierat, ideoque animum Deo placitis operibus exercebat, ut quos habuerat in Christianitatis prouectibus sociasset Patres, eosdem haberet in eterna felicitate consortes. Enimuero quia tantorum familie Christi luminarium sacra mentio nostris relationibus, ac si quidam uenerande lucis radius, illapsa est intermisso paululum superiore stylo, uiros non sine mentis alacritate memorandos, dignis laudum preconiis ad honorem Dei, prout possumus, extollamus; ut Lebuino nostro tanto crescat altior gloria, quanto se precedentium probabilior fuisse dicitur uita: quando quidem nullis diuerticulis ab eorum tramite  declinauit, qui tantorum uestigia ducum summis nisibus fuerit exsecutus. Quapropter, cum illorum religiositas exprimitur, iste laudatur; cum horum studia prenotantur, iste totus depingitur; cum illorum preliandi aduersus potestates ereas certamina referunt, huius triumphus euidenter exponitur. Atque ex huiusmodi coniecturis facile colligitur memoria priorum uitam illustrari sequentium: et augeri filiis honestatem, cum eosdem Patrum gloriose uiuentium fulcit auctoritas. uiros igitur, quos premisimus, sanctos admodum fuisse non dubitamus, quorum alter confessione, alter martyrio in comitatum Agni suscipi meruit, habentque nunc hereditatem cum Christo, qui in hac uita nunquam passi sunt separari  a Christo. Hos certe nobis imitabiles diuina pietas condonauit, ut quem deterret a gladio manus uiolente carnificis, magnum Willibrodum in diuine pacis quietudine Domino laudabiliter seruientem, si possit, se equiparet; qui autem se agonistis comparabilem existimat, sanctum Bonifacium fuso pro Christi amore sanguine subsequi non formidet. Quod si defuerit peremptoris atrocitas, ipse sibi manum diuina rumphea perarmet, ipse sibi spiritualiter, et persecutor efficiatur, et martyr, dummodo aut unius n pace munditiam, aut alterius in carnificio adipisci non negligat palmam. Sed his summotenus memoratis, repetenda est nobis historia, quam paulo ante nos omisisse perscripsimus: que tamen penitus omissa non est, quia subinde se inter cetera animo  huic semper inherente opposuit affectus distantis, nescio qua dulcedine delibutus dum superiora componeret reliquorum quidem digitis, Libuini autem iugiter corde conterunt. Sane quia de illo imprimis scriptitare decreuerat, licet uiros pretiosissimos repente in medium proferret, ab huius tamen intuitu cogitantis intentio submoueri non potuit; quoniam bona que de ipso dici queant ultro se offerunt, que si quis omnia exponenda presumeret, Tulliane, Plautineue eloquentie floribus indigeret. Beatus igitur Lebuinus inter feros et semibarbaros hominum mores constitutus, agni innocentiam retinebat, memor Dominice uocis que dixerat se apostolos sicut agnos inter lupos missurum. Nec uiro sancto defuit serpentina prudentia, dum si quis capiti  suo, id est Christo, iniuriam facere pertentaret, ille pro eo totum corpus indubitanter obiiceret. Unde factum est ut in uirtute Altissimi, ad diuinum caput membra connecteret, utpote ut qui se inter ista medium quasi caritatis uiscarium inserebat, infimoque summis copulans, infirmitatem humanam dignitati angelice cequare studebat. Sapiens plane architectus, qui celestem edificans domum, petram in fundamento locauerat, ne furentibus uentis, ne procellis estuantibus, postremo ne impugnata totius aduersitatis machinis uirtutum consignatio lederetur. Petra autem erat Christus. Age ergo quisquis hec audire desideras, num tibi quidpiam uidetur aut illa connexione salubrius, aut ista firmitate solidius, dum quod ibi copulatum est, nulla resolutione  laxatur: quod hic fundatum est, nulla tempestate subuertitur. Quod si forte cuilibet monstruosis fabulis aurem accommodare uacat aut placet, inuisum se ueris relationibus huiusmodi uanitate demonstrans, petarum deliramentis incumbere poterit, qui usque adeo prestigiosis figmentorum imaginationibus dementati sunt, ut ne ipsa quidem, que interdum esse falsissima asserebant, falsa esse cognoscerent. Nos de sancto Dei Lebuino nichil mentitos esse testem habemus Ecclesiam, que huius beneficiis cumulata quam grandis apud Diuinitatem meriti fuerit, crebris remediorum prouentibus confitetur. Cui quidem ea que de illo dicimus grata fore iudicio est, quod legenti tantus assistat populus auditorum, ut compressum multitudinis etiam hi  pertimescant, qui in tuto loco stare uidentur, uixque in digressu aliquis inueniatur, qui non Deo gratias referat pro eo quod se patrocinium Lebuini audisse pariter et sensisse commemorat. Unde nobis adhuc uel pauca locuturis arbitramur neminem succensurum, quippe cum Spiritum Dei in ipso templum edificasse, atque id sibi habitabile fecisse procedens sermo declamet. Idipsum uero inter matutinas laudes  cantabitur, sed in lectione omitti non debuit, quo utriusque uocis ministerio quanti apud suos habeatur uir in Christo amabilis accipiat commendatum. Quod autem premittitur tale est. Spiritus Sanctus  in corde uiri iusti habitat. Nam templum ipsius est anima ab  omni iniquitate aliena, in quo non carnalis uictima ceditur, sed spirituales hostie offeruntur: nec fit ibi sola emundatio corporis, sed et remissio uera peccati et abolitio perpetue mortis. Hoc templum  dici et esse meruit beatus Lebuinus, cum prestante Domino a criminum fieret contagio mundus, per eum qui uiuit et regnat in secula seculorum. Amen.





RADBODI CARMINA.



I. EPIGRAMMA AD SANCTUM MARTINUM.
[Batauia sacra, p. 121.]


Sis pius ore mihi, Martine habitator Olympi,
   Solamen misero sis pius ore mihi
Porrige, queso, manum ne me trahat ecce profundum
   Portus naufragium, porrige, queso, manum.
Imminet umbra necis, nunc mihi proximus adsis,
   Res nimis tristis, imminet umbra necis.
Eripe me tenebris, et diris subtrahe flammis,
   Dilector lucis, eripe me tenebris.
Me quoque redde polo, regnum quo permanet agno,
   Qui fuerit celo, me quoque redde polo.



II. EPITAPHIUM, SIuE ENCOMIUM DE uIATICO CHRISTI.
[Mabill., Act. SS. ord. S. Bened. t. uII.]


Esuries, te, Christe Deus, sitis atque uidendi
   Iam modo carnales me uetat esse dapes.
Da mihi te uesci, te potum haurire salutis,
   Unicus ignote tu cibus esto uie.
Et quem longa fames errantem ambesit in orbe,
   Hunc satia uultu, patris imago, tuo.



III. CARMEN ALLEGORICUM PRO S. SWIBERTO.
[Apud Boll. Mart. I, p. 86.]


Lux noua Switbertus Francos lustrauit et Anglos,
   Quo clarum fidei lumen utrisque daret.
Saxonicos adiit cultor memorabilis agros,
   Ut sereret Christi semen amoris ibi.
Nec sterili ac uacuo Fresonum defuit aruo,
    Idque noui fecit germinis esse ferax.
Iam quia transierat ueterum nox ceca malorum,
   Ceperat et ueri solis adesse dies;
Qui totum radiis perfundit mitibus orbem,
   Ut mala consumens, sic bona clarificans;
O quantus, qualisque nitet sol iste per horas
   Bissenas, sacre plebis apostolice!
Qualiter his nimios sese flagrante colores
   Intulit, ut qui illis flammea corda dedit:
Inde est: quod gladios sic contempsere minaces,
   Essent seu lethi dulcia iura sibi.
Ignis enim ualidus cordis feruebat ab ara,
   Artus qui teste fecerat esse pares.
Corpus ad illati uim uulneris omne rigebat,
   Sicque resultabat cestibus icta cutis,
Ut robusta silex ligno percusso tenello,
    Siue adamas modica cum temeratur acu.
 Stabant attoniti sua per tentoria reges
   Mirantes galea durius esse caput:
Et catafractatis contradere pectus inermes
   Nil ueritos stricto scilicet ense premi.
Cumque per ambages traherentur bella; quis, inquit
   Hic rigor aut dure tanta cupido necis?
Audi torua tigris, leo frendens rictibus audi,
   Iuncta quid his referat cum ratione fides:
Sol, cuius radiis totum perfunditur orbem
   Diximus, hunc Christum noueris esse Deum:
Lucentem de luce Patris, de Patre calentem
   Aeque flagrantem, uique, modoque pari.
Horum is perpetuo mentes accenderat igni,
   Noxia queque cremans, seria cuncta fouens.
Quo uelut ambusti, teste nichil flexilis instar
    Duruerant, hostes instar et arma uirum.
Unde nec aduersis flecti potuere nec illis
   Terreri effusis barbaro ab ore minis.
Nunc requie gaudent, celsaque ex arce potentum
   Calcantes curuant colla superba sibi.
Est igitur calor iste bonus, quem tot comitantur
   Diuitie, uirtus, palma, corona, polus.
Hoc certe nostras ueniens Switbertus ad oras,
   Undique perfusus flammeus intus erat.
Unde nec horrendos, aderant si forte, Cyclopes,
   Harpyasue truces, monstra nec ulla pauens;
Signifer insignis securus quolibet ibat,
   Iure triumphali laurea serta gerens.
O felix miles, solitus qui credere nunquam
   Marti, sed Martem uincere semper eras!
 Que tibi pro meritis reddemus carmina tantis?
   Quasue tibi laudes tibia nostra canet?
Nonne tuas modulis oblectat dulcibus aures
   Orbibus aplanes obuius empyreis;
Mundus ubi aduersos cum precipitatur in axes,
   Atque parallelis cursibus astra fremunt,
uera apud ethereos reboat tum musica cyclos
   Omni canens, numeris et comitata suis,
Usque adeo crescens ut plusquam nete resultet
   Ter quoque, siue quater, bis diapason agat,
Qui sonus humanos longo dyastemate sensus
   Preterit, ac superis nobile chroma canit?
Hic tibi suauisonum pangit, uir sancte, melodum,
   Quod duo tresque canunt, quatuor, octo, nouem.
Addo aliud, quod nemo ualet sub sole mereri
   Is nisi forte tibi par sit in arte boni.
 Angelici cetus decies centena chororum
    Millia symphoniis commodulanda sacris;
Auribus in celo semper felicibus audis,
   Quorum TER SANCTUS fine sine ora sonant.
Hoc frueris, presul felix, feliciter hymno:
   Hunc quoque cum reliquis nocte dieque canis:
Atque ideo nostro tua laus non indiget ore,
   Horrendus scelerum personat unde fragor.
Nempe per immanes rapitur mens seua reatus,
   Proh dolor! et Stygio se implicat ipsa chao:
Quocirca diros blaterat uox rauca boatus,
   Rugitu ac plangit tristitia fata graui:
Sed te, qui typico psallis modulamine Christo,
   Ac superas tantis organa cuncta modis,
Submissis animis, contrito corde rogamus,
   Condescende, humili mitis adesto preci:
 Ut quia te in tantum uite prouexit honestas,
   Audire angelicos quo mereare tonos;
Hos quoque flagitii purgatos sordibus, aptum
   Sancte, tibi facias laudis inire melos. Amen.



Iu. EGLOGA PRO S. LEBWINO.
[Ex Surio. uit. SS. tom. uI, p. 1070.]


   Inclytus Anglorum ueniens Lebuinus ab oris,
Sacris uirtutum remis et remige Christo,
Seua procellosi compressit flumina Rheni,
Cuius forte graui turgebant ostia flatu,
Exagitata feris persepe aquilonibus ante:
Atque ea diuine fuerant sic inuia naui.
Sed postquam sanctus rabidas perflauerat undas,
Celitus emisso semel impetrauit ab austro,
 Corruit immitis Boreas, moxque equore tuto
Suscepit placidus pacis nauigia Rhenus.
Hec ubi successu portum petiere secundo,
Urbis in antique perfixa est anchora glebis,
Et lapidis firmata situ, ne forte solutas
Turbine quassaret rursus uis horrida puppes.
Tum uero insignem mirata est terra colonum
Condemnare suas celesti fomite messes,
Ac male nata solo diuinis urere flammis.
Hos allegoricis decernere uicibus agros,
Illos sinceri sulcis addicere ferris,
Arboribus quosdam fidei exercere locandis,
Qui sua uicino collustrent germina celo.
Cernere erat steriles splendescere floribus herbas,
 Fecundumque nemus fruges nutrire salutis,
Nil non proficuum compos redolere per omnes,
Postquam diuo seges felicibus heserat aruis.
   Hec typice noster gessit Lebuinus, amice,
Si bene perpendis, quid spiritus innuat odis.
Nam pepigit uites, cum multos codicis almi
Struxerat eloquiis, cum dogmata mystica sparsit.
Triticeam posuit messem, cum pectora munda
 Esse dedit castumque Deo subtexuit agmen.
Porro autem arboreas studuit plantare nouellas,
Robora cum fidei statuit, cum pacis oliuam
Crescere, cum fructus fecit pollere perennes.
   Iure igitur summo a nobis tractatur amore,
Iure illi uenerandus honos impenditur, altor
Qui probitatis erat, uerique assertor opimus,
Errorum domitor, uitii calcator auari,
Ara pudicitie, frugi quoque uirginis aula,
uirtutum turris, pacis seu lucis oliua.
Postremo ipsius, quam carmina cuncta uerentur,
Et que terreno spoliat se dapsilis auro,
Queque Deo cognata, mori pro fratribus optat,
uirtutis, cum spe eterne custodia uite.
   Ergo tibi, prudens lector, tibi consule, queso,
 Et mecum, sancto Domini solemnia uota,
Ne tardes offerre, uirum hunc quia diligit omnis
Dilectus Christo. Christum nam diligit ipse,
Atque ipsum Christus, flagrans amor ardet utrinque,
Sed Christi de parte magis, minus est quia totum
Quod mortalis agit, superant diuina caducum.
Nos quoque, quos semper famulos Lebuinus habebit,
Nos quia semper amat, deuote hunc semper amemus,
Suauibus et modulis Christi cantemus amicum,
Ipsius et nomen Latio sermone canatur,
Quale sonat, toto diuisus ab orbe, Britannus.
Namque illic puerum dixere crepundia paruum
Liafuuim, quod sacrum post hec baptisma probauit,
Decreuitque Deo dulce et memorabile nomen.
Nam si uertatur Liafuuim, quod cuna sonabat,
 Carus amicus erit, sed uerbum augere necesse est,
Cuius, siue cui. Melius quid conuenit istic,
Quam si lege metri Christo, Christiue subaudis?
Hec duo si copules, sancti uocitamen adimples.
Atque in utroque places, cum Romanus et Angius
Audiat exsultans, laudat idioma docentem
Quod patrium armatos, translatum laudat inermes.
Ecce autem cohibere monent fastidia carmen,
Ne musis doctas ledam ruralibus aures:
Quod facile, stipulis cum quidem garrio nostris
Accidit, Arcadici que rudunt more peculi,
uixque aliquis curet calcem exspectare canoris,
Cui neque saltem obolo primordia digna uidentur.
Sed refert, quid quisque canat: nos otia feda
 In melius mutasse rati, spirantis amomi,
Palmarumque inopes siluano extorsimus algam.
Quam, Lebuine, uide sacer ac memorande sacerdos.
Hanc precor, ut Christum recolens, nil fortibus usum,
Pallentis uidue potius cessisse minutis,
Gratam habeas, precibusque tuis mea uincula soluas,
Et uera facias, post diuersoria carnis,
Libertate frui, sacris cum cetibus Agni.




ANNO DOMINI DCCCCXX.
SALOMON CONSTANTIENSIS EPISCOPUS.





NOTITIA HISTORICA.


 Salomon Constantiensis episcopus illustri prosapia natus erat; a parentibus Sangallensibus monachis Grimaldoque tunc temporis abbati commendatus, ubi a teneris annis studiis incubuit; cum autem ceteris condiscipulis doctrinarum profectibus sub Isone preceptore longe preiret, inuidia moti sunt monachi, Notkerus aliique, ipsumque sibi preferri egre ferentes summo odio sunt prosecuti; cumque uellet monasterium Sangallense noctu dieque sine cuculla ingredi, ipsius emuli »sanctam fraudem detegentes« ab ingressu prohibere tentauerunt ea ratione quod insolens foret aliquem intrare intima monasterii, noctu precipue, absque monachali habitu. Postulauit Salomon ut cappam monachalem indueret dum intra claustra ingrederetur, exueret uero dum abiret: renuebant monachi, ipsi semper infensissimi, lupum ouino uellere indui reprehendentes. Diuinam plane sententiam amplexus abbas postulata concessit ut si quondam Salomon crearetur abbas Sangallensis, non canonico, sed monacho et fratri subderentur; tunc enim monasteria a canonicis regi solita; sic Grimaldus, sic etiam Hartmutus fuerunt Sangallenses abbates, quanquam canonici. Sic legitur in uita Wirobade: post Salomonem  metuere fratres ne in alienam manum traderentur; regendi scilicet ab abbatibus secularibus, quemadmodum fuerat Salomon. Quanquam autem ferueret in eum emulorum Notkeri, Rutperti, Tutilonis odium, nichilominus archicapellanus Ludouici Pii electus est: deinde uero dum gratia polleret apud imperatorem, Elewangis et Campidonensibus canonicus prefectus est. Cum Bernardus  Sangallensi abbatia sese abdicasset, Salomon eius uices subiit, impellente Hattone Moguntino, cuius laudes carminibus suis inseruit. uix octodecim menses monasterio prefuerat, cum ad episcopalem sedem Constantie fuit euectus, an. 893. Episcopus duodecim abbatias nichilominus regebat, pro more his temporibus solito; pari enim abbatiarum numero gaudebat Hatto, Moguntinus presul. Triburiensi concilio anno 895 adfuit et subscripsit Salomon; deinde Romam petiit indeque Pelagium martyrem Constantium episcopum in sarcophago auro et gemmis decorato transtulisse ferunt 919. Carmina quedam edidit ad Dadonem amicum; quin sint ipsius dubitare non licet lectis his uersiculis:

Eximie antistes, has accipe, Dado, salutes
   Conscriptas tristi a Salomone tuas.

Tristitie causa fuit mors intempestiua fratris quem unice adamauit.

Hic baculus lasso, fuit hic medicamen et egro:
   Istic dum uiguit nil mihi triste fuit.

Fuit ille huius nominis tertius abbas Sangallensis, ut probant uersus forsan a Tutilone ipso conscripti  in eius laudem, ob dona amplissima Sangallensibus collata.

Tertius hic hagie Salomon dat dona Marie,
Tertius hic almo Salomon dat munera Gallo.

Obiit anno 919. Habebatur autem »uir fortunatus, prudens consilio eloquens et ualde liberalis.« 





SALOMONIS CONSTANTIENSIS EPISCOPI uERSUS AD DADONEM EPISCOPUM.




Incipit prologus sequentis operis.


Simplex trine Deus, genitor, sate, spiritus alme,
 Quem trinum simple, quem simplum regula trine
Credendum monstrat, fideique expostulat ordo;
In quo persone triplant, substantia simplat,
 Da uotum cordi, sermonibus instrue linguam,
Cymbala labrorum concede ut recta loquantur;
 Fac me uelle bonum iusteque implere cupitum;
Imbue corda fide, spem dona, confer amorem;
Que tria cui dederis, nil habet hic non probitatis.
 Sed quod postremum ponit catalogus horum,
Hoc maius reliquis testatur Apostolus esse ;
Utpote qua cassus non participauerit ullus
Cenam, quam nato regi rex fecit opimam ;
Et qua multimodi sceleris commissa teguntur ;
Qua sine uel largitor opum, uel passio si quem
Insignem reddit, frustratus merce carebit .
Astipulatur huic Christi sententia uerbo,
Qua de mandato scribe dans dogmata primo,
Si precepti, inquit, magni uis pondera nosse,
Affectu toto Dominum deuotus amato,
uiribus ex cunctis, animaque hunc dilige tota.
Dilige cognatum procurans temet ut ipsum .
Iussio que compar cognoscitur esse priori.
His in mandatis pendet lex, atque prophete.
 En ratione Dei nichil est quod sit par amori,
Et pia uirtutes dilectio possidet omnes.
Quid plus? possidet omne bonum possessor amoris.
Nec locus est meriti, si deest dilectio cordi.
Dicere iamque decet quod prologus ista figuret,
Qui nunc claudatur, quia plura loquenda sequuntur.



uERSUS SALOMONIS EPISCOPI.


Dado, Pater celebris, speculum, uia, lumen et orbis,
Discrete antistes, uenerande uicarie Christi,
Nauta, gubernator, populorum pastio, pastor,
Qui mihi causa manes huiusque occasio scripti:
Per quem cepit opus, cuius dulcedine ductus
uirtutum species, et nomina trina notaui;
Cuius amore quidem prefatio lactat amorem;
 Bina parum tangens, plus concionabar amore.
Nec contentus eram semel hoc iterare uocamen;
Crebrius id libuit uinclo constringere uersus
Ut quod mortales aptat, iungitque Tonanti,
Alterutrum societ sincero federe nosmet.
Iunge tuum cor, sancte, mihi, mentemque sacerdos.
Quod cupiam, precor, ipse uelis, mea concipe uota;
Corpore si nondum, sensu ceamus in unum.
Quanquam si fieret, si se . . . . . hora potestas,
Utque a me facies nebulas tua . . . . .
Credo quidem, nec uana fides, cum complice uultu
Nos contemplamur, cum mutua famina famur,
Plurima pars estus, que cor obnubilat intus,
Exturbata fugit, mentique aurora resurgit,
Parenthesis ut hec subito subrepserit orsa.
 Crede meis . . . . . . . non hoc incuria gessit,
Sed diuisa tui causa est sententia, frater.
Namque pedem refero; que cepi dicere, dico.
Si nos Omnipotens aliquando acciret in unum.
Sepe quod optaui nunc opto, optauero certe,
Dulcius hoc cunctis argenti aurique talentis,
Bombice et gemma, blattis, eborique fuisset;
Ut solareris, uaria est cui causa doloris.
Et que litterulis uirtutum nomina finxi
Edoctus de te possem cognoscere plane,
Qualiter alta fides ualeat diuellere montes,
Atque maris medio pelagique immittere fundo:
Quid diuina uelit, uel quod dilectio fratris,
Qua spe suspensus semper celestia sperem,
Casibus in mundi que me patientia firmet:
 Libra qua pendam, ueniant si prospera forsan.
Quisquis tecta sui conciuis uiderit uri,
Ipse modo simili credat sua posse cremari.
Est opus, est, inquam, caute perpendere causam
Si Domini depicta domo, primordia sumpsit,
Littera Tau , nobis impingens signa salutis;
Nec desit fronti quod nos, o, subtrahat hosti:
Linea quem cingunt, medium pertransiit urbis
Hierusalem, dans signa gementi, siue dolenti,
Qui gemit atque dolet Domino signatus adheret.
Sic in monte sedens Saluator dixerat ipse:
Felices qui nunc lugent, quia gaudia luctum
Qui citius transit, posthec eterna sequentur .
Si risus fletu mercandus creditur esse,
Est nobis flendi nimium concessa facultas.
 Hinc atque inde satis subrepunt aspera nobis.
Nec simplex mortis facies, nec singula damna,
Sed sicut Sapiens, seseque sequentia cernens,
Contra insensatos orbem pugnare  fatetur,
Doctor Gregorius quod tangit taliter orsus:
Corda prius hominum turbantur, post, elementa.
Iure igitur restat nos ut simul omnia cedant,
Que male sunt uitiis nostris seruire coacta.
Iuste pro Domino uitiatus dimicat orbis,
Ut peccando homines quia se lesere priores,
Ulciscens semet contra illos ipse duellet.
Celum, lympha, solum, necnon et cetera rerum
Ordine cum proprio temerata lege recedunt,
Pro Domino pugnant, qui nos hoc more flagellat.
An non peccatis, pagane natio gentis,
 Que mundus fecit, uastans mortalia, uincit?
Hostibus, ecce, Dei qui censebamur amici,
Tradimur in predam: Ioseph fera pessima mandit,
Isrel Allophylos, Iacobos gens ethnica mactat,
Ingenuos maledicta cohors Chananea triumphat, refutat:
Libertos olim seruilis factio cedit.
Ferre canis pretium  templo lex prisca
Nunc canis ipse domum Christi spurcissimus intrat;
Dat necibus plebem, uulgo res, ignibus edem;
At mensam Domini sacram manus impia scindit;
Tractat pollutus sanctorum pignora tactus;
Ecclesieque pecus peregre transducit abactum;
Non miseret patris, nulla est miseratio matris.
Transfigit natum feritas ante ora parentum.
Nec natam redimit, quod mater funera plangit.
 Iunior, atque senex, lactens puer, atque puella,
Alter in alterius moribundi cede uolutant.
Instant Italides spoliate ciuibus urbes,
Ac desolati demptis cultoribus agri,
Campi cesorum siccatis ossibus albent.
Iam, puto, tot uiui non sunt quot morte perempti.
Illorum uatis dicamus congrua uerbis 
Ante quidem summa de re statuisse Latinos
Si uellent, fuerat melius, non tempore tali
Cogere concilium, cum muros obsidet hostis:
En quo perduxit miseros discordia ciues!
Sepe malum hoc illis, si mens non leua fuisset;
Intestina loqui populorum prelia possent.
Dicunt quippe sues sese mordere solentes,
Ad se mordendum dentes excire luporum.
 Pascua nunc gregibus uix porrigit inclyta tellus,
Lasciuire prius de cuius et ubere pauper
Consueuit, sano dum res stetit integra regno.
Nouimus electum uas Christi scribere Paulum,
Mandere delectat, uel si mordere uicissim,
Alterutrum  uobis ne fors consumptio sitis.
Corporis intuitu, tunc mentis cernite uisu.
Claret apostolicus Laurentum sermo ruinis:
Inter se primum ciuili lite furentes.
Barbarico obiecti soluunt commissa furori.
Omne quidem regnum contra se schismate scissum
Destruitur, domuique domus superimminet ultro .
Celum, terra meant, sed firma hec famina perstant.
Dic, frater, dic, antistes, dic, sancte sacerdos,
 Si constare nequit regnum per dissona se par,
Que sint diuisis metuenda pericula nobis?
Unanimes habitare  domum Psalmista notauit,
Sed te, Sulpiti  affor:
Rari sunt nostrum, quorum mens tendat in unum.
Discordant omnes, presul, comes, atque phalanges,
Pugnant inter se conciues, contribulesque:
Urbica turba strepit, machinantur et oppida bellum.
Quid? non cognatos etiam discordia pungit?
Prouocat in Martem frater, concurrere fratrem
Infremitat, seuitque animis ignobile uulgus.
Omnia legirupis certant mortalia pugnis:
Maiores aliis faciunt nil rectius illis,
Qui defensores patrie populique fuisse
Debebant, aliis constant occasio litis.
 Nam quorum patres sedebant seditiones,
Horum posteritas acuens exaggerat iras,
Unius populi cum sit dissectio talis,
Nunc sic diuisum credis consistere regnum?
Reddimus eternas, indulgentissime rector,
Grates, Christe, tibi, meritosque sacramus honores,
Quod non, ut meruit, uoluisti perdere mundum.
Olim quippe reis deberes sumere penam,
Sed nos portando, uis ad meliora reuerti,
Atque ut peniteat, que quis peccata patrarat.
Namque diu, res si qua diu mortalibus ulla est,
uiximus, atque datum mire transegimus euum.
Contigit anne unquam, uel hoc contingere quisquam
Audierat? num tale aliquid aut fama susurrat?
Ut totidem populi, tam multe denique gentes,
 Lustrorum multis tot discurrentibus annis,
 Immunes regis habuissent tempora pacis.
Isrel una tribus, quam triuit fusca Canopus,
Cum pes lacte solum manans, et melle teneret,
Undique per gyrum ducens ex hoste tropheum,
Illos occidens, ast illos censibus urgens,
Postquam diuine contempsit federa legis,
Irritatque Deum, manuum per facta suarum,
Accidit interdum, Domino plectente reatum, tribunis, tributis forte
Ut rex defuerit, dux illi nemo fuisset.
Nec mora; quos uincens subiecerat ante
uincitur ex illis, seruiuit et ipsa tributis.
Tunc Ammon, Madian, Moab, Amalecita, Philistim,
Illius audaces culpa, uel crimine fortes,
Cedentes cedunt, spoliantes exspoliarunt.
Insuper et dextre . . . . . stirps uulnere Iudam
 Fulminat hinc Iudas: Beniamin fortiter instans,
Fratribus excisis, dum trudit flumina sanguis.
Non mirere, Pater, si conuiciamur acerbis
Litibus et pugnis, si motus ferueat orbis,
Sed mage mira putes, quod non sint funditus omnes,
Et tribus et populi funesto Marte perempti,
Ah! cum non habeant, qui fac, uel desine, dicat.
Regia si turmis esset prelata potestas,
Non adeo temere fluitaret mobilis ordo,
Discola nec tantum struxisset factio cladis,
Nec mala conantes eadem, factisque replentes,
Premia siue thronum sinerentur adire proborum.
Plura quid his dicam? Desunt ubicunque regentes,
Disciplina cadit: huic et contraria surgit,
Absque timore quidem nichil esse loquuntur honorem.
 Barbaries quesita domi, censuque coacta
Christicolum populis, cum rex non dirigit ipsos,
Infra tecta capit censumque cruore reposcit.
Principe destituit multo nos tempore languor
 Infantilis adhuc perfungens nomine regis.
Aetas nec pugne est habilis, nec legibus apta,
Cui Deus indulget regnis, sceptroque potiri;
Sed tenerum corpus, sereque ad fortia uires
Despectum propriis generant , atque hostibus ausum.
Quam uereor, quam sepe reuoluo . . . . .
Illius eulogium, qui, ue! portendere genti,
Supra quam iuuenis staret dominatio regis,
Asseruit: quod summa Salus auertat ab illa
Gente, salutari que fonte renascitur illi,
Qui Rex, et Dominus, qui scitur et esse Sacerdos,
 Qui nec principium, nec finem percepit ullum,
 Cuius regna chao, precellunt iura diebus.
Si non absurdum cuiquam, uel forte molestum
Esset, in hoc sapido uellem sermone morari,
Et nouus interpres quiddam merore leuando,
Quod nusquam legi de me proferre legenti.
Omnis in antiquum qui credit . . . . . dierum.
Subditur haud iuueni talis deuotio regi
At uero gentes stulte simulacra colentes,
Cum sibi constituunt alicuius imaginis icon,
Subdunt se iuueni per inania figmina regi.
Regem . . . . . . . nouiter sic constituenti
Nobis per iuuenem ueniat benedictio regem.
Hec ego commentus, scriptis non derogo sacris.
Sit rata, quam sapiens prodit narratio, codex
Exemplum nobis, authentica scriptio ponit,
 Monstrans non nimium iuuenili etate dolendum.
Strenuus annorum Iosias rex fuit octo ,
Cum primum regno fungi cepisset auito:
Firmatus uero sensu solidatus et euo,
Indeptus plenis maturum robur ab annis,
Zelo feruenti studuit seruire Tonanti,
Instaurat templum, comitque ornatibus ipsum,
Ordinat officium, diuinatione dicatum,
Lege monet populum, instigat flere reatum,
Scandala dimouit, lucos excindere iussit,
Dauid iter uadit, Domino constanter adhesit.
En quo profecit qui pusio regna capessit!
Quis, rogo, nunc iuueni debet diffidere regi?
Dummodo cuncta regens Rex regum dirigat ipse.
 Sincerus certe Samuel , Danielque  Prophete,
Essent etatis pueri cum forte minoris,
Iudicium senibus decernunt, iusque  gerontis.
Quedam uerba metu posui, solamine quedam,
Ut quem sollicitet formido, spes animaret.
Aestus hi tales, quos profert pagina presens,
Turboque commiscens diuersis casibus omnes,
Ossa mihi siccant, sensum merentis obumbrant.
Accidit et crebro, stupidus cum talia tracto,
Ut sicut Nonnus scripsit, felixque sacerdos,
Hieronymus noster, sanctus, sapiensque magister,
Interdum proprium fiat mihi nomen oboltum ,
Et mens fusa foras, ipsum me deserat intus:
Tunc post liminio deserta cubilia longo
 Regrediens . . . . . proprii noua dogmatis hospes.
Quid tu? panis abest eque nec pocula presto
Nec focus ardet ibi, nec lectus sternitur egre,
Esurit, atque sitit, suffert et nudula frigus:
Quid faciat? quo se uertat? quis panset egenam?
Flet, gemit, et lacrymat, singultit, mussat, et heret.
Omnia tentanti compunctio subuenit ipsi,
Tali suggestu compellans sana dolentem:
Nocte fores media tandem pulsentur amici,
Si sit dormitum, uox pernix excitet illum,
Ut lassus terno recreetur pane uiator .
Nec tibi, crede, negat, tantum prex sedula poscat
Insuper et lympham largus tibi porrigit ultro,
Qua quis potata sitiens non sitiet ultra .
Hic facis, ut tantum formides frigora quantum
 Aut numerum lupus, aut torrentia flumina ripas.
Nec petit argentum, pretium nec postulat ullum.
Qui dare sponte docet, gratis quod poscitur offert.
Hec pia mens tristis librans consulta sororis,
Mel super atque fauum hunc talem retur amicum,
Et pulsare fores, aditus iam querere seruet,
Eius et eloquiis aures aperire fruendis
Eia age, rumpe moras, delectat pergere, dicit,
Sed quia non proprio satis est confisa paratu,
Astruit ecce palam sese ductoris egenam,
Pergere nec quoquam per semet posse fatetur.
Ergo uie ignaram sustenta, presul, alumnam,
Lapsantique manum ductricem porrige, queso.
Teste, loquor, Domino, potis est quem fallere nemo.
Quod non pictoris ludo, nec more pete,
 Fuco fallendi quorum lex traditur uni.
Alter habet iuris pesim componere mendis:
Sed quod uerba notant, illud precordia clamant;
Scribit quodque manus, scriptum mens obtinet intus.
Questibus internis suffragia querito Patris.
Pandens quanta premunt, manifestans quanta lacessunt,
Ut pondus proprium, quem lassans mergit in imum,
Erectum statuat , cui standi robur abundat,
Celipeta insonuit sancto quod Apostolus ore,
De me profiteor: Reuera nescius error
Obnubit mentem, crebro fallitque uidentem.
Nonne uidens fallor? cernens et uisibus orbor?
Pauli uoce loquor, quid agam non sentio plane,
Ignorans operor, quod non intelligo factor .
 uerser ut in mundo fragile nunc utile duco .
Ut quidam sedem, quod fessum concutit orbem;
Cogit et officium me iungi plebibus almum,
Et fratrum propriam curis postponere curam,
At plerumque subit, que sic intentio dicit:
Mundum linque, uaca Domino, sectare quietem,
Tecum disce habites, inimicas desere lites;
Nutat enim mundus, fallax et labitur orbis.
Si tu mundanas uis sustentare ruinas,
Inuoluent rapidis fors te ruinosa ruinis.
Nititur in uacuum qui perdit ad ultima nisum.
Ambo saluari si tu, mundusque nequitis,
Erue uel temet: nam solum euadere refert,
Quam periisse duos eque discrimina passos.
 Huc ades, antistes, his interponere iudex.
Hec est summa quidem, quod cepi scribere pridem:
Pontifices, regem, quamuis populosque dolerem,
Acrior hec memet semper mea cura remordet.
Nam me plus equum, quam quemlibet arbitror horum;
uulnera plura gerens, medicinas expeto plures,
Otia, sectari, strepitumque relinquere mundi,
Me lex illa monet, laribus que mentis inheret;
Hanc contra pugnat , que membris indita constat.
Heu mihi! quam duro solet hec superare triumpho
Captiuans miserum peccati lege ligatum.
Inualide legi sis, o patrone, fauori.
 Per te deuincat per se que uicta laborat.
Et simul ambiguum de binis effice certum,
Consilium ut sapiens dubitans Susanna capessens
Euadat mortem iam libera per Danielem .
uis, potes, et nosti conseruis auxiliari;
Cui pater ille domus peregre frumenta profectus
Dispensanda dedit, nec gazas condere iussit,
Ubertim binis quas contulit ipse talentis .
Dicite queis lacrymis dolitum sit funus Abelis,
Diuide, dispensa, profer, largire, ministra,
Quod tibi diuina corban descendit ab aula.
Hoc heros mandat, data dans dare dapsilis optat:
Quanto plus dederis tanto plus danda mereris.
Arca cluit dando, uacuatur et ipsa negando,
Qui sua deriuat soli sibi flumina seruat.
 Hec exhortando, non te sunt dicta docendo,
Quippe theoretice quem Spiritus imbuit arte.
Aruum iam sitiens, de te desiderat imbres,
Eloquii pluuia squalentia complue rura.
Disciplina patris mihi sis, compassio matris.
   . . . . . . . . . . . OR.
Mathite fido presens didascalus esto,
Annuat Omnipotens, qui celi sustinet axes,
Atque grauem uasta terram sustentat abysso,
Ipse tua ut suppar uirtute diutius utar,
uiuere sitque meum, quod te scio uiuere sanum.
Funde preces Domino pro me, mi frater, id oro
Et plebi tote sit prex tua fultio uite.
Dum fruor hac uita, uitali uescor et aura,
Dum sensus sapiunt, dum linguam. . . manebunt,
 Te meditor semper, te rumino uoce frequenter,
Iugibus et uotis, habitare palatia lucis
Te, tibi me iuncto, Iesum precor esse. ualeto.
Hic in calce rogo claudens hoc. . . sigillo,
Ut uinclo fidei, quo uos me stringere noui,
Nostrum Hathonem, uestrumque ligetis eodem,
Et qualem uobis me corde ualere uelitis,
Talis ei sitis et plus, quia plura ualetis;
Quos uobis fidos, et quos habeatis amicos.
Ad nostram oro fidem per uos ducantur iidem.
Nos uobis equidem ritu faciemus eodem
Nobis concordes, ad uos conuertimur omnes,
Seruantes legem fidei nichilominus ipsi.



 Carmina Salomonis episcopi ad Dadonem episcopum.


 Eximie antistes, has accipe, Dado, salutes,
   Conscriptas tristi a Salomone tibi.
Sicut letorum fueras pars ante meorum,
   Sic nunc tristitie pars, Pater, esto mee.
Gaudenti congaudere, et cum flente dolere ,
   Scriptio quam dictat, Tarsigena imperitat.
Tempore transacto damnum generale querendo
   Quedam conscripsi, presul amande, tibi.
Obliqua dolui mundum uertigine ferri,
   Mistim diuersa explicuique mala.
Poscens consilium de te, mi chare, malorum,
   Singula disserui, que fuerant oneri.
Casus multorum sed me nunc obsidet unum,
    Et diuersorum me peto fasce premi.
Dum frater uixit, quidquid me durius ursit,
   Insinuans illi hoc leuius habui.
Hic mihi portus erat, mens huc mea se referebat:
   Cum mare iactaret, meque salum quateret.
Hic baculus lasso, fuit hic medicamen et egro.
   Istic dum uiguit, nil mihi triste fuit.
Esto, iam fuerit; sed cum fuit ille, subegit:
   Cum perpessus eram, nil patiens fueram.
Quis dat aquam capiti, cui presto est causa dolendi,
   Cui plorare quidem, multaque flere libet,
Dicite queis lacrymis dolitum sit funus Abelis,
   Cum protoplasti hunc gemuere mori.
Quos luctus, Adam, uel quam das, Eua, querelam,
   Cum qui plus placuit fratre necatus obit?
 Amplius ipse quidem defunctum lugeo fratrem:
   Nam uice suscipitis progeniem sobolis.
Seth uobis ueniens fletus deterserat omnes ;
   At semel amissus non uenit ille meus.
Ipse Iacob luxit , quod Ioseph obisse putauit,
   Quamlibet undena stirpe cluat genitor.
Ast mihi queis lacrymis est flenda ereptio fratris,
   Beniamin nullus cui superest alius?
Rachel  docta doce mea me contraria flere,
   Que consolantes spernere mesta soles.
Eligo lege tua solamina sumere nulla:
   Hoc ululatu omnem continuare diem.
Rex Dauid planxit, pulcher quia natus obiuit ;
   Seque insectantem flet genitor sobolem.
 Hic nisi quod libuit nunquam mihi funditus egit,
   Et, quamuis bini, mansimus unus homo.
Que uolui, uoluit; que non, hec ipse reiecit.
   Quo mihi huic similis inueniendus erit?
Si pater hunc flesti, qui sceptrum tollere regni,
   Cum uita tibimet sepe ferox cupiit;
Istum quo planctum digne quo perstrepo luctum,
   Qui plane omne suum maluit esse meum?
Pro me sponte suam qui uellet ponere uitam,
   Se morti tradens, me superesse uolens.
Ut legitur  Litteris animalibus esse beatis,
   Si starent oculi ante, retroque mihi:
Tot non sufficerent, quantum mihi flere liberet,
   Quamlibet intra me flumen et esset aque.
Hieremie sancti me deploratio libri
    Corde tenus tangit, utque propheta gemit.
Ecce querelosis sit fas mihi dicere uerbis,
   Dixit ut arctatus, Christe, sophista tuus.
De me magnificos  tuleras sanctissime cunctos,
   Et teris electos cum ditione meos.
Ipse ideo plorans lacrymarum duxero lymphas,
   Solator longe quod mihi factus abest.
Sum uir ego certe, qui iam contemplor abunde,
   Cernens erumnam pauperiemque meam.
Hic uolo, quem scribit, quemque ipse Theologus addit,
   Ad me solandum ponere uersiculum.
O tua sancta satis, Domine, est miseratio grandis,
   Quod non consumpti falce  metente sumus.
 Rhetoris eximii sed fabor uoce Seueri:
   Imperitare mihi quin doleam nequeo.
Hec eadem posuit predictus famina scriptor,
   Martini sacrum commemorans obitum.
Discipuli Paulum narrantur plangere uiuum ,
   Ex his disiunctus cum petiit pelagus.
Plangitur anne magis disiunctus uortice mortis,
   Qui pelagus petiit, quo. . . non rediit?
Qui reuocare ualet te, pro te, Lazare, deflet .
   Ergone iure gemit; qui reuocare nequit?
Turba beatorum Messie discipulorum,
   Cum se predixit uadere, mesta fuit.
Hec inquit, dicens: scio uos existere tristes :
   Sed uobis multum proderit ire meum.
Si sic discipuli Iesu sunt mestificati,
    Cum sibi profuerat hic quod ad alta meat:
Cui multum periit, quod frater charus abiuit,
   Creditur has lacrymis posse carere genas?
Iam solare, Pater, me, te precor indigus, eger,
   Lassum  ut sustentes, uox iubet alma tibi.
In sortem cecidit tibimet plaga climatis austri ,
   Debes, qui fugiet, pane cibare tuo.
Ad te confugio, pastum partire misello
   Panis egestate ne moriatur inops.
Causa mihi restat, que . . . cor turbine sanat,
   Funere fraterno, qua releuabor ego.
Illud cum recolens . . . animequior exsto,
   Quod, cum migrarat, pontifices aderant;
Cum quibus ipse suum pertractans sepe recessum,
   Res discessuri ordinat ipse sibi.
 In mundum ut uenit, sic nudus pene recessit,
   Qui pre se misit omne quod hic habuit.
Cumque diuturno coquerentur membra camino,
   Ultima uix tenuis heserat osse cutis.
Tunc igitur ueterem deponens martyr homonem,
   Celo reddiderat, quod Deus inde dabat.
Hanc dixi causam mesti lenire querelam,
   Quam me fraternus cogit habere obitus.
Insuper hoc certe, quod Patres constituere,
   Quos Dominus iunxit, quando beatus iis;
Denique commoti tractare pericula mundi,
   Casu quem cernunt, cautius incipiunt.
Tunc sanxere diem fieret que septima fratris,
   Omnes perficere cum prece si agape  .
Sic cum ueniret que lux tricena maneret,
    Ritu consimili hanc statuere coli.
Annuus utque diem circus reuocabit eumdem,
   Rursus agunt precibus hoc pietatis opus,
Presul cum reliquis et tu reminiscere fratris,
   Cui uiuens fidit, fisus et ille fuit.
Pectore sincero nos temet amauimus ambo,
   Unice confusi exstitimusque tibi.
Ambo germani te poscimus auxiliari.
   Hoc mihi succurris, si memor eius eris.



 Salomonis episcopi Tetrastichon, quo carmen Waldrammi mittit ad Dadonem episcop.


Hic tibi scripturam presul, subiungo legendam
    Quidam  suspirans qua mea damna gemat.
Qui, cum merorem ferret mihi plaga recentem,
   Primum condoluit, cumque gemente strepit.
Post hec humane proponens debita uite,
   Me sufferre monet que toleranda manent.
Tu quoque sic facito, mihi par per utrumque maneto.
   Post fletum tandem me, rogo, fac hilarem.



 uersus Waldrammi ad Salomonem episcopum, quos Salomon ad Dadonem mittit.


Planctus Rachelis  plebs mecum lugeat omnis,
   Et uelut ob Ioseph, Isrel ipse dolet .
In campo Magedon  fuerat ceu luctus Adremmon.
    Iosias migrat : sic modo flere iuuat.
Conuenit ecce mihi cuiusdam uoce profari,
   Cui dolor, anxietas, meror et intus erat .
Carmina qui quondam studio florente peregi,
   Flebilis, heu! mestos cogor inire modos.
Ecce mihi lacere dictant scribenda Camene;
   Et ueris elegi fletibus ora rigant.
Quis, rogo, non luget? quis se plangore cercet?
   Cum qui letitiam amplificabat abest.
Qui faciem placidam reminisci quiuerit illam,
   Non lacrymas fundens, nonque dolore madens?
Nobilis, ingenuus, primas, mediocris, egenus,
   Luctu communi, hunc flet ab orbe rapi.
uera manent certe que scribit canna pete,
    Qui cum perspexit acria mortis, ait:
Aspera conditio, et sors irreuocabilis hore,
   Quam generi humano tristis origo tulit.
Cuius quod sequitur lauta ratione politum,
   Ut relegas, Domine, hic libet inserere.
Ecce hoc triste nefas nobis genuere parentes,
   Ceperat unde prius, hinc ruit omne genus.
Primus Abel cecidit miserando uulnere cesus,
   Ac fraterna sibi . . . . .
Post quoque Seth obiit, sub Abel uice redditus isdem,
   Et quamuis rediit, non sine fine fuit.
Quid Ne memorem laudatum uoce Tonantis;
   Quem grauis arca tulit, nunc grauis arca premit.
Sic quoque Sem, et Iaphet iustissima proles,
   Sancta et progenies, tale cucurrit iter.
 Quid patriarcha Abraham, uel Isac, Iacob quoque dignos?
   Cum de lege necis nemo solutus adest.
Melchisedech etiam Domini sacer ore sacerdos,
   Iob quoque, seu geniti sic abiere sui.
Legifer ipse iacet Moses, Aaronque sacerdos,
   Alloquioque Dei dignus amicus obit.
Successorque suus, populi dux inclytus iehsu,
   Quos legitis libris occubere patres.
Quid Gedeon, Samson, uel quisquis in ordine iudex,
   Mortem sub Domino iudice nemo tulit.
Isrelita potens Dauid rex, atque propheta,
   Est situs in tumulo cum Salomone suo.
 Isaias, Daniel, Samuel Ionasque beatus,
   uiuens sub pelago, stat, modo pressus humo.
Princeps claue Petrus, primus quoque dogmate Paulus,
   Quamuis celse anime, corpora terra tegit.
Semine ab humano cui nullus maior habetur
   uir Baptista potens, ipse Ioannes obit.
Enoch, Eliasque hoc adhuc spectat uterque,
   Qui satus ex homine est, et moriturus erit.
Ipse Creator ouans cito surgens Christus ab umbris;
   Hic quia natus homo est, carne sepultus humo,
Quis rogo non moritur, mortem gustante salute?
   Dum pro me uoluit sic, mea uita, mori.
Ergo quid hinc facimus, quod declinare nequimus,
   Cum nichil auxilii possumus esse rei?
Ploramus, gemimus, sed nec prodesse ualemus,
    Luctus adest oculis, est neque fructus opis.
uiscera torquentur, lacerantur corda tumultu:
   Sunt cari exstincti, flendo cadunt oculi.
Ecce uocatur amor, nec iam reuocatur amator,
   Nos neque iam repetit, quem petra mersa tegit.
Ibimus ergo omnes alia regione locandi,
   Ibimus ad patriam, quos peregrina tenent.
Ne, reuerende Pater, ne casu. . . esto,. . .
   Non hunc flere decet, quem paradisus habet.
Quod iubet omnipotens, non possumus esse rebelles,
   Forte Deum contra est illius acta dolens.
Illius ecce sumus figmentum, et spiritus inde est:
   Cum iubet hinc imus qui sumus eius opus.
Accipe solamen  quod scis spondere creantem:
   In me qui credit non morietur , ait.
 Spondet adhuc etiam, nullus cui detrahat unquam:
   Que duo deposcant, ut sibi danda sciant.
Si duo de uobis  uotis concordibus, aiens,
   Implorant aliquid, hoc Pater ipse dabit.
Si possint rari Domino prestante mereri,
   Que precibus poscunt; quid numerosa queunt.
Turba sacerdotum, monachorum corpus inerme,
   Nonne cum uiduis, pauper, inopsque phalanx,
Clerus cum uulgo, uilis cum diuite summo,
   Cum maiore minor, cum puero senior?
Commendant animam Iesu cum questibus ipsam
   Fratris Germani, Domine beate, tui.



Distichon Salomonis, quo sequens carmen ad Dadonem mittit.


 Rursus, sancte Pater, tua me dilectio cogit
   Scribere doctiloqui uerba perita uiri.



uersus Waldrammi  ad Salomonem, quos Salomon ad Dadonem misit.


Esto uirile decus, patienter uince dolores,
   Quod non uitatur, uel toleretur onus.
Talis erit populus, qualem te uiderit esse,
   Deque tua facie plebs sua uota metit.
Denique Iob natos septem uno triste sub ictu
   Amittens, laudes rettulit ore Deo.
Femina bis felix pia mater Machabeorum,
   Natos septem uno funere leta tulit.
Dauid Psalmigraphus cum natum amisit amatum,
   Mox tumulo posuit, prandia festa dedit.
Hec girata manu, necnon percensita censu,
   Fors merore tuum, domne, leuant animum.




ANNO DOMINI MCCCCXX.
WALDRAMMUS ARGENTINENSIS EPISCOPUS





NOTITIA HISTORICA IN WALDRAMMUM.


 »uir magnifice sanctitatis,« ut loquitur Wymphelingus, obtinuit ab imperatore Arnulfo, siue Noricorum duce, ut alibi uocatur, Nouientensem abbatiam, e qua mox depulit Hartmannum abbatem, eique successorem dedit Helmerium monachum, in cuius gratiam habetur in chartario huius monasterii preceptum eiusdem Arnolfi, datum anno regni eius septimo, hoc est anno circiter 894, in quo Waldrammus noster memoratur. Sedit anno sequenti  in concilio Triburiensi, ac post decem annos defunctus est, ex Chronico Reginonis ad an. 905 in hec uerba: »Per id tempus Waltrammus Strasburgensis Ecclesie, et Luidhelmus Tullensis Ecclesie presules, migrauerunt a seculo, quibus successerunt in pontificali cathedra Otbertus in Strasburgensi ciuitate, et Drogo in Tullensi.« Et hoc quidem anno, ut idem Regino scribit, rex urbem Strasburgensem adiit, et episcopum ac plebem  inter se dissidentes ad concordiam reuocauit. Idem habet chronographus Saxo apud Ekkardum, pag. 238, nisi quod ea refert ad annum 906.  Ceterum hoc anno 906, R. P. Laguille die 13 Aprilis, Wymphelingus die 12, Waldrammi mortem consignant.





WALDRAMMI CARMINA.

uide supra in SALOMONE Constantiensi. Carmina utriusque, propter arctam quam inter se habent connexionem, disiungere noluimus.




ANNO DOMINI DCCCCXX.
ODILO MONACHUS S. MEDARDI SUESSIONENSIS.





NOTITIA HISTORICA.


 ODILO monachus S. Medardi apud Suessionenses in Gallia ord. Bened. circa A. 930 scripsit ad Ingrannum cenobii sui decanum, postea anno 932 episcopum Laudunensem, de translatione reliquiarum S. Sebastiani martyris et Gregorii M. pape in Suessionense S. Medardi A. 926 facta, quod sine nomine auctoris edidit Bollandus tom. II Ianuarii 20, pag. 278-295; sed auctori restitutum suo et prefatione eiusdem locupletatum Mabillonius sec. Iu. Benedictin., pag. 383. uerum epistolam ad eumdem Ingrannum de aduentu et susceptione corporum SS. martyrum Tiburtii Marcellini, et Petri, Marcelliani et Marci,  Probi et Hyacinthi, Marii et Marthe, Audifax et Abacum, Abdonis et Sennis, editam ab eodem Mabillonio pag. 411, supposititiam et nullius fidei esse disputat Papebrochius in Actis Sanctorum, t. i. Iunii 2, pag. 206, seq. Preter hec scripta a Fabricio indicata, Scriptores Historie Litterarie Gallice memorant eiusdem epistolam a P. Martene uulgatam ad Hucbaldum monachum S. Amandi, sicut et eidem uindicandos censent sermones tres, quos sine nomine auctoris uulgatos legimus in Bibliotheca Floriacensi, tom. II, pag. 136. uide Historiam illam ibidem tom. uI, pag. 175.





ODILONIS MONACHI LIBER DE TRANSLATIONE RELIQUIARUM S. SEBASTIANI MARTYRIS ET GREGORII PAPAE IN SUESSIONENSE SANCTI MEDARDI MONASTERIUM.






MABILLONII OBSERuATIONES PRAEuIAE.

 Libelli sequentis, quem, excepta prefatione, in lucem edidit Ioannes Bollandus sub Anonymi nomine, auctor uidetur Odilo monachus Medardensis, Ingranno monasterii decano, Carolo Simplice regnante. In peruetusto enim codice membraneo uenerabilis uiri Claudii Iolii, canonici ac cantoris ecclesie Parisiace, qui codex olim fuit monasterii S. Medardi, huic libello prefigitur ista inscriptio: EPISTOLA OYDILONIS AD INGRANNUM, et est alia etiam eiusdem Odilonis lucubratio ad ipsum Ingrannum de translatione sanctorum martyrum Tiburtii, Marcellini,  etc., quam postea exhibebimus. Corrigenda proinde inscriptio codicis Resbacensis, in quo subiectus liber Rodoino auctori tribuitur. Errandi occasio nata est ex conclusione libri, ubi Rodoinus schedulam de Sebastiani miraculis reliquisse memoratur. Porro Ingrannus decanus uiuebat procedente seculo decimo, ut constat ex Frodoardi Chronico ad annum 932, quo »Ingrannus decanus monasterii sancti Medardi episcopus Lauduni ordinatus« fuisse perhibetur. Ubi obseruare conuenit, tum temporis pleraque monasteria, quibus impositi erant seculares  abbates, administrata fuisse per decanos monachos, quos etiam pro-abbates et prepositos nonnunquam appellabant.

2. S. Sebastiani translationem, que pre manibus est, celebrarunt auctores graues et equales, in primis Eginhardus in Annalibus ad annum 826, cuius testimonium Odilo refert in sua prefatione; et Wandalbertus in suo Martyrologio, tum XIII Kal. Februarii, tum u Idus Decembris, quo scilicet die facta est, in hec uerba:

Sebastianum quinis celebramus ab Urbe
Translatum, proprio quo Gallica rura patrono
Exsultant, ingens templum cui surgit et ara,
Antiquosque nitent equantia culmina fastus.
Partem duntaxat S. Sebastiani reliquiarum translatam eo fuisse scribit Ado uiennensis episcopus in Chronico, cui Baronius aliique astipulantur. Ex his reliquiis in Galliam delatis pars Floriacensibus nostris concessa est, teste Adreualdo in libro de  Miraculis S. Benedicti, cap. 28, nimirum coxendicis ossa duo hactenus asseruata; pars sudarii Magnilocensibus ex sequenti capite 41, alie penes Medardenses nostros manserunt ad annum usque 1564, quo Caluiniste furentes sacra lipsana fede uiolata proculcarunt die 27 Septembris: a piis quibusdam hominibus collecta, uti et sancti Gregorii sanctique Medardi, et Catharine Borbonie parthenonis Suessionici B. Marie pro tempore commendata, postea Carolus de Rossiaco Suessionensis episcopus auditis testibus approbauit, et tribus capsulis reclusit, uti legitur in commentario Alexandri Salnouei monachi et eleemosynarii Medardensis, apud Bollandum.

3. Eodem etiam corpus S. Gregorii pape translatum esse tradit Odilo infra cap. 15, quod de parte tantum corporis explicandum esse censet Baronius. Certe Carolus, cui cognomen Caluus, »cum Suessonicam peteret urbem anno 842, monachi de sancto  Medardo occurrerunt illi, deprecantes ut corpora sanctorum Medardi, Sebastiani, Gregorii, Tiburcii, Petri et Marcellini, Marii, Marthe, Audifax et Abacuc, Homesimi, Meresine et Leocadie, Mariani, Pelagii et Mauri, Floriani cum sex fratribus suis, Gildardi, Sereni, et domni Remigii Rothomagorum archiepiscopi, in basilicam ubi nunc quiescunt, et iam tum maxima ex parte edificata erat, transferret. Quibus acquiescens, inibi remansit, et uti postulauerant, beatorum corpora propriis humeris cum omni ueneratione transtulit. Insuper et uillam que Bernacha dicitur, rebus eiusdem ecclesie per edictum addidit.« Eamdem rem probat caput 20 libri primi de uita Gosuini abbatis Aquicinctensis, qui in Medardino cenobio egrotans, »uidere sibi uisus est de loco Sanctuarii uirum egredi secus mausoleum, quod beati Gregorii creditur ossa continere,« a quo et sanatus est. Quo facto Gregorius »tam abbati Gaufrido quam quibusdam claustralium uoluit  quod acciderat non taceri, quatenus de miraculi perpetratione, de superborum confusione, qui dicerent Gregorium non esse in loco illo, de exaltatione ecclesie sue hilariores redderentur.« Ad hec Gregorii in ecclesia Medardensi quiescentis meminit Ioannes Saresberiensis in epistola 159, ubi Senonensis  archiepiscopus »in procinctu ferende sententie« contra uexatores Thome Cantuariensis pontificis constitutus, »iter arripuit ad urbem Suessionum orationis causa, ut beate uirgini, cuius ibi memoria celebris est, et beato Drausio, ad quem confugiunt pugnaturi, et beato Gregorio Anglicane Ecclesie fundatori, qui in eadem urbe requiescit, agonem suum precibus commendaret.« De translatione Gregorii per Gregorium papam Iu facta legendi Anastasius et Ioannes Diaconus; de translatione uero eius capitis in Senonense monasterium sancti Petri legendi Clarius, Odorannus, et maxime socii Bollandiani in suo Martio; ubi notant  caput sancti Gregorii pape, primi an secundi, creditum asseruari in ecclesia eius nominis Constantie ad Rhenum et Ulissipone in Lusitania. De aliis sanctorum reliquiis seculo nono in Medardense monasterium translatis inferius post hunc librum; nunc uero de istius cenobii origine breuiter agendum est.

4. Sancto Medardo Nouiomagi ad Oesiam rebus humanis exemplo, et apud Suessionas sepulto, Clotarius primum cellulam seu oratorium ex uirgultis, dein basilicam fabricare cepit circiter annum 560, quam postea Sigibertus filius eius expleuit atque composuit, teste Gregorio Turonico episcopo, tum in libro de Gloria conf., cap. 95, tum in Historie lib. Iu, cap. 19. Basilice situm ad urbis Suessionice prospectum orientalem ita describit auctor anonymus seculi decimi in libello de Miraculis sancti Medardi, tomo X Spicilegii: »Erat autem illud rus quo hec agebantur, ex ditione regalis fisci, cui Croiacus  uocabulum est, ex antiquo profano idolorum  cultui mancipatum. Nam et usque hec Danorum tempora bifrons lapideus magne latitudinis ante fores sacre edis in eodem loco perstitit. Eruderato itaque agro et in planum redacto, construitur nobile mausoleum receptui tanti hospitis dignissimum: enceniatur locus, in quo sacrum Christi ouium famosissimum toto orbe erat alueare futurum;« id est cenobium monachorum, quos eo in loco primitus institutos a Sigiberto fuisse demonstrat u. C. Adrianus ualesius in Disceptationis de Basilicis cap. 6, et in Defensionis priori parte, cap. 9. Hinc Paschasius Radbertus in lib. III Expositionis in psalmum XLIu, agens de Suessione ciuitate, quam uesonam non semel appellat: »Habet, inquit, ad orientem sui nunc castra monachorum cum suis sanctis confessoribus atque martyribus.« In ea basilica sepulti Clotharius et Sigibertus; et Pippinus Caroli Magni parens in regnum leuatus a Francis dicitur in breui Chronico monasterii, quod Chronicon exstat  in Spicilegii tomo II. Cum angustior esset basilica quam ut confluentium populorum turbam capere posset, eam Hilduinus abbas et sacri palatii archicapellanus, iuuante Ludouico Augusto, in ampliorem formam instaurauit, quam postea Sigefridus rex Nortmannorum incendio tradidit circiter annum 886, ut legitur in primo Chronico de gestis Normannorum apud Chesnium. Et tamen Henricus dux, quem Carolus imperator auxilio Parisiensium miserat, a Nortmannis cesus, anno insequenti »in basilica sancti Medardi sepelitur,« testante Reginone in chronico. De instauratione et incendio predictis ita scribit Anonymus iam citatus in Spicilegii tomo uIII: »Nemo sane autumet hanc esse basilicam,« a Sigeberto scilicet edificatam, »que olim a Chludouico Cesare cepta, nuper est a Marcomannis exusta. uerum illa prior a Sigeberto rege patrata, ob frequentiam populorum propter omnigenum uirtutum insignia ad memoriam egregii martyris Sebastiani  confluentium, a Rodoino tunc preposito eiusdem cenobii Augusta preceptione, cooperante semper bone memorie Hilduino archicapellano abbateque iam dicti monasterii funditus destructa, et in maximo ambitu augustius est instaurata.« Istius instaurationis meminit Nithardus num. 3. Quis post Nortmannicam cladem loci restitutor fuerit, mihi incompertum. Ecclesia quartum innouata, »anno 1131 dedicatur ab Innocentio papa secundo in honore beate Marie semper uirginis et sanctorum apostolorum et martyrum, et in honore beati Medardi episcopi et confessoris Idus Octobris.« Que seculo proxime elapso a Caluinistis fede temerata, denuo restituta est nostro seculo, quo monasterium congregationi sancti Mauri addictum feliciter perseuerat. Isthic illustria facta insignesque euentus contigere; floruerunt uiri sancti ac pii non pauci: que omnia his obseruationibus comprehendi non possunt. Nam eo loci, preter iam dicta, exauctoratus Ludouicus  Augustus; Pippinus Aquitanie rex iussu Caroli Calui tonsus; Hirmintrudis Caroli uxor ab episcopis coronata; et Rodulfus rex dictus, teste Frodoardo in Chronico. Concilium inibi ab Hincmaro habitum, in quo lata sententia aduersus monachos duos, qui Pippinum inde subduxerant. Ibi etiam synodum habuit Innocentius papa secundus.

5. Istuc uite perfectioris desiderio secessere Leidradus archiepiscopus Lugdunensis; Marcus Scottus episcopus seculo nono: quo etiam abbas sanctus Rodulfus, post archiepiscopus Bituricensis, loco prefuisse memoratur. His etiam adiungitur Hugo Caroli Magni, ut putant, filius, abbas Noualiciensis. Preterea uixerunt eo in cenobio sancti Arnulfus et Gerardus abbates seculo XI, Goswinus prior seculo XII. Hic obseruanda nonnulla de Marco Scotto episcopo, qui seculo nono uixit.

6. »Marcus Scotigena episcopus temporibus Grimaldi canonici abbatis, Harmuto eius quasi pro  abbate, Gallum  tanquam compatriotam suum Roma rediens uisitat,« inquit Ekkehardus Iunior in cap. 1. »Comitatur eum sororis filius Mengal, postea a nostris Marcellus diminutiue a Marco auunculo suo sic nominatus: hic erat in diuinis et humanis eruditissimus. Rogatur episcopus loco nostro aliquandiu stare: allecto nepote, diu secum deliberantes, uix tandem consenserunt.« Id factum regnante Carolo Caluo. Post hec Marcus in monasterium sancti Medardi se recepit, »cum illic uigeret preclara monachorum congregatio, quorum honesta celebrabatur institutio,« ut scribit Lisiardus in uita sancti Arnulfi episcopi Suessionensis, Hericus Antissiodorensis monachus, Marci equalis, in libro de miraculis sancti Germani Antissiodorensis episcopi, cap. 55, Marcum uocat »sanctum senem, qui natione quidem Britto, educatus uerum in Hibernia, post longa pontificalis sanctitatis exercitia, ultroneam peregrinationem  sibi indixit. Sic traductus in Franciam. piissimique regis Caroli munificentia illectus, apud beatorum Medardi et Sebastiani cenobium anachoreticam exercebat uitam, singularis nostro tempore unice philosophus sanctitatis.« Et sancti Germani miraculo uerbis ipsius Marci relato, ita subdit Hericus: »Hec ita apud Britanniam catholicis litteris contineri predictus mihi episcopus iurisiurandi interpositione firmabat: cuius probitatem quisquis expertus est, uerbis illius fidem cedere nullo modo dubitabit.« Ex quibus intelligitur Marcum fuisse uirum sanctum, cuius gratia non immerito hic tantisper gradum sistere uisum est.

7. Regulam sancti Benedicti monachis eius loci a primordiis impositam fuisse sententia fuit Rothadi eo nomine primi Suessionensis episcopi, qui in quodam priuilegio ait, Reges in tantum extulisse monasterium istud, »ut omnibus locis sui iuris eum preficerent, nullique intra Gallias religione, scientia  opumque copia habeatur secundus, et fratres ex nobili genere Deo seruientes sub regulari et monastica sancti Benedicti Regula ibidem agregassse.« Certe in iam citato concilio Medardensi Patres causam duorum eius loci Monachorum, SECUNDUM REGULAM SANCTI BENEDICTI, examinauerunt anno 853, quo fere tempore Hincmarus Rhemorum antistes Rothado Suessionensi episcopo scribit »pro ordinatione monasterii sancti Medardi, et restituenda in eo Regula.« ex Frodoardi lib. III, cap. 21; idemque etiam epistolam direxit monachis eiusdem cenobii »pro Hainoardo monacho, qui ueniam pro excessibus suis apud regem postulauerat;« et cap. 25. Denique quam regibus acceptum fuerit monasterium sancti Medardi exinde patet et quod palatium habuerint monasterio contiguum, infra cap. 40, et quod loci monachos exemerint a quouis onere donorum et militie, quod paucis concessum erat.



ODILONIS EPISTOLA AD INGRANNUM.


 Merito magnifice fidei reuerendo, omniumque laudum preconio efferendo, Ingranno, Odilo  omnium sub norma cenobitalis discipline degentium peripsema.

Suscepto paternitatis uestre minime spernendo imperio, fateor, stupens hereo. Licet enim monachile cingulum in agonia spiritualis militie professus sim, et ad omnia, tametsi difficilia imponantur, paratum me esse debere decretum sentiat regulare; ingenue tamen testor ad exsequendum quid iniungitis nequaquam me fore idoneum. Exigitis enim ut qualiter, quoue ordine agoniste fortissimi, domni scilicet ac piissimi protectoris nostri Sebastiani, uirtutiferum corpus ad nos usque perlatum sit, queue uirtutum insignia et miraculorum magnalia cunctisque seculis admiranda gesserit, litteris festinato alligare satagam. Grande quidem opus et sui magnitudine adeo prestans, ut humane inbecillitatis uires excedat. Quod quidem nec ipse, si uulgo, ut aiunt, Homerus emergeret, explere posset: quanto minus ego tantillus sermone imperitus et  grammatice discipline omnimodis expers, qui nec quidem, ut ita dixerim, ipsos aiones  ad liquidum addiscere ualui? Si tam grande onus flebilibus humeris imposuero, ante mei sub fasce ruendum erit, quam gressu aliquo libere incedendum. Oportuerat denique me tante rei magnitudinem diu expendere, et si quid pulchritudinis huiusce materiei dignis sensibus concipere possem, prius explorare; dehinc auxiliante Domino, si facultas explorata suppeteret, quod iniungebatis arripere. Ast cum presens habeatur is qui Italiam preproperus hec que scribenda sunt perferre debeat, et uestra instantia in procinctu maturandum opus expostulet, librandum est uestre sanctitati, ut si perficere nequiuero quod iubetis, non mihi imputetis qui tantum opus subii, sed uobis qui subire fecistis. Neque in eo uerborum falcra, non eloquii uenustatem attendatis; non enim qualiter quantumue uolui, sed feci qualiter quantumue potui: et licet rustice, uera tamen edidi. Ut enim egregius doctor Hieronymus ait: »Tolerabilius est uera  rustice, quam falsa diserte proferre.« Sed mirari non desino, quomodo tot immensa sidera, tam ingentia et cunctis seculis admiranda uirtutum insignia, que per hunc speciali priuilegio semper honorandum, excolendum ac uenerandum martyrem suum Christus operari dignatus est, in laudabili silentio  usque ad hanc supprimi quiuerint etatem: maxime cum notum sit istius [al., huius] sancte congregationis alumnos animi sapientia et faceta urbanitate semper fuisse profusos; nisi forte id recipiamus, quod et ita esse ratione non spernenda coniicitur, diuina miracula ex assiduitate uiluisse. Et dum hoc in loco continua signorum frequentia magis magisque fruerentur, et miris semper miranda succederent, recentium copia delectati, preterita, que et  numerum ipsum transgredi dicebant, litteris alligare inofficiosum et minus utile opinantes, torpenti studio obmisere. Sed Agenardus, cognomento Sapiens, ea qui tempestate habebatur insignis, huius reuerentissimi celicole mentionem in gestis Cesarum Caroli Magni et filii ipsius Ludouici faciens , inter alia que annotiuo cursu dictabat, non inoperosum duxit mortalia acta inmortali astipulatione roborare, ita dicens: »Dum hec aguntur, Hilduinus abbas monasterii sancti Dionysii Romam mittens, annuente precibus eius Eugenio sancte sedis  apostolice tunc presule, ossa beatissimi martyris Christi Sebastiani accepit, et ea apud Suessionensem ciuitatem in basilicam sancti Medardi collocauit, ubi dum inhumata in loculo in quo allata fuerant, iuxta tumulum sancti Medardi iacerent, tanta signorum ac prodigiorum multitudo claruit, tanta uirtutum uis in omni genere sanitatum per diuinam gratiam in nomine eiusdem beatissimi martyris enituit, ut a nullo mortalium eorumdem miraculorum aut numerus comprehendi, aut uarietas uerbis ualeat explicari. Quorum quedam tanti stuporis esse narrantur, ut humane imbecillitatis fidem excederent, nisi certum esset Dominum nostrum Iesum Christum, pro quo idem beatissimus martyr passus est, dignoscitur omnia que uult, facere posse per diuinam omnipotentiam,  in qua illi omnis creatura in celo et in terra subiecta est.« De his Agenardus ita: Hinc, Pater equissime, tua benedictione donatus, tuisque beatissimis meritis premunitus, quantum ipso eximio martyre iuuante diuina fauerit clementia, preceptioni uestre humilis exsecutor parere curabo; et quia non obedire culpabile iudicatur, et quod non est posse, uelle presumere presumptibile dicitur; malo de imperitia potius quam de contemptu edicti regularis a quoquam suggillari.



[DE TRANSLATIONE RELIQUIARUM.]

RELATIO MEMORABILIS, cunctisque Galliarum populis solemni eam deuotione recolentibus perenniter profectiua, qualiter beatissimi Sebastiani uenerabile corpus a Ludouico Cesare imperatore et ab Eugenio sancte Romane sedis pontifice concessum, in Galliis denique translatum et apud Suessorum ciuitatem perlatum, honorifice susceptum atque depositum est die u Iduum Decembrium.




CAPUT PRIMUM.


Anno incarnati uerbi octingentesimo quarto decimo, diue memorie Ludouicus Cesar imperator Augustus, Caroli Magni filius, post lacrymanda seculis omnibus patris fata suprema, totius monarchie principatum Francorum preiudicio adeptus, nullo aduersum se opposito compacti regni sceptris fruitus ac stemmate donatus, uniuersis quaquauersum applaudentibus paterno est solio collocatus. Qui cum per immense dignitatis gloriam fascibus imperialibus prepolleret, beatarum uirtutum quibus nunquam exui preualet, immortalibus infulis se magnificentius exornare procurauit: precipue memoriam ac patientiam in omni actione sua circumplexus, sed et futurorum nonnunquam prescius. Hic inter cunctos  imperii sui primates, quos consilio suo asciuerat, Hilduinum abbatem reuerentissimum, uirum quoque omni probitatis genere permodestum omnique sagacitate et industria preditum, iustitia conspicuum, sanctitate preclarum, in tantum amauit et extulit, ut ei specialius quidquid secretius tractandum esset committeret, eumque archicapellanum in omni imperio suo constitueret. Hic itaque uenerabilis abbas  inter plurima que ei augustali benignitate commissa fuerant monasteria, habebat in prospectu urbis Suessorum cenobium nobile, quod Clotarius quondam rex Francorum filiusque eius Sigebertus in honore beatissimi Medardi confessoris Christi magnis construxerant sumptibus; in quo et eius sacratissima membra tumulauerant. Huius ergo loci fratres Pater Hilduinus uidens monastice religione pollere, et ecclesiasticis eruditionibus assuescere congratulans, eorum plurimum delectabatur prouectibus, et, ut magis magisque ad perfectionis culmen tenderent, monitis salutaribus sedulo hortabatur. Denique tanto amore ac diligentia locum ipsum excoluit, extulit opibusque ditauit, ut nulli intra Gallias religione, scientia opumque copia haberetur secundus.  Huius tunc sancte congregationis prepositus Rodoinus habebatur, uir sagax, cuius astutie et ingenio neminem nostri temporis equandum puto. Hic ob meritum sue fidelitatis, collate sibi diuinitus industrie tantam familiaritatis gratiam ab eodem Patre sanctissimo Hilduino est consecutus, ut eum omnibus monasteriorum prepositis, qui sue ditioni subiacebant, preferret. Hinc, fama uulgante, celebre  nomen eius in aula regis habebatur. Itaque Deo amabilis imperator, comperta uiri istius industria, priuatim publiceque eum honorare cepit, liberam ei concedens facultatem, ut quidquid sibi aut loco cui preerat utilitatis aut commodi reperisset, absque ullius consultu ad eius tribunalia deferens, extemplo consecuturus esset. Nec multo post per diuinam clementiam tantam ab eodem adeptus est gratiam, ut eum tam pro amore pii Patris Hilduini in cuius obsequio aulam regiam frequentabat, quam et pro sagaci industria qua singulariter preeminebat, si quando de regni utilitatibus tractandum esset, eum inter eos qui a secretis erant libenter admitteret.



CAPUT II.

 Ea tempestate predictus Pater Hilduinus apicem, sicut iam diximus, in omni Augusti monarchia super omnes sui habitus retinebat. Quod quidem officium sue excellentie dignitati congruum, acris ut erat ingenii, decente satis exercitio administrauit. Qui a piissimo Cesare ad quorumdam improbitatem compescendam qua aduersus summum antistitem Eugenium intumuerant, Rome delegatus, sic iudicium omne prudenti examinatione exercuit, ut et Cesaris iussum expleret, et pontifici satisfaceret, et eos qui contra hunc superbe intumuerant, sedata eorum contumacia, pacatos redderet et quietos. His rite patratis, clamor Urbis in fauorem tanti Patris attollitur, imperialia iudicia approbantur, clementia per uirum operata laudatur, pontificis amor ac  deuotio erga uenerabilem ubertim succrescit Patrem, et ut in huius dignitatis honore longo uiuat tempore senatus omnis Ecclesie summa implorat deuotione. Iunguntur precibus multigena munera, que tanta ac talia a quibusdam percepisse narratur, ut pretium excedere uiderentur. Benedictione itaque petita et obtenta, apostolorum principem sibi adfuturum orantes, consecuta repedandi licentia iter arripuere Deo fauente ad propria. Interea hi qui eum familiarius unico diligebant amore, egre ferebant eius absentiam, uidentes extra placitum quorum sperabant tardius regredi. Spe incerta dubii repente audiunt non sine magno gaudio partes eum iam Galliarum adisse. Roduinus interea et sui, Patri ut erat fidissimus, quia res ei singulariter incumbebat,  uniuersa cum apparatu honorificentissimo inobuiam sui desiderabilis proficiscitur patroni, tandemque reperto et reuiso, merore quo afficiebantur abiecto, paternis ab eodem amplexibus excepti, ingenti admodum exsultatione recreati, diu optatis perfruuntur gaudiis.



CAPUT III.

Post paternos amplexus et oscula predulcia, de his que sibi accidissent auide percunctantibus prolixum habuit narrationis sermonem, qualiter quoue honore a domno apostolico et a senatu sancte Romane Ecclesie fuerit exceptus; qua auctoritate et censura quorumdam garrulitate repressa, qua aduersus sacrum antistitem contumaces exstiterant, et  ius imperiale seruauerit, et apostolicis sanctionibus paruerit, et utriusque partis censor equissimus fuerit, quamque ab omnibus Romanorum primoribus bene usus sit, et amicabiliter obligatus. Denique et hoc quod et sibi precipuum, et suis erat gratissimum, que cum gratia eiusdem domni Pontificis etiam speciali contubernio eius amicitie copulam habere meruit. Denique quidquid illud est, quod aut prospere cessit, aut euentu fortuitu moleste accidit, Dei ineffabilia in omnibus sibi adseuerauit adfuisse presidia. Sufficienter itaque Hilduino itineris ac legationis sue karissimis filiis referente discrimina, Roduinus ait: Gratias quidem omnipotenti Domino, Pater inclyte, habemus et agimus, quod uniuersis ab eo latis prospere concessis, saluum te et incolumem  uidere meruimus. Nempe et hoc noctu dieque si nos exaudire dignatus sit, sine interpolatione expostulauimus, etsi non nostro merito, quod nullum esse decernimus, tue tamen fidei bono tuisque sacris meritis, Deo amabilis Pater, hoc nobis concessum celitus iocundamur. Etenim quo in remoratione tua longeuior fuit molestia, eo quia prosper fuit successus, in rei exhibitione hilarior exstat letitia, qua utinam te ualente patrono nos contingat perfrui, quousque uitalis flatus hos rexerit artus. His pius Pater Hilduinus alloquiis illectus ac plurimum iocundatus, cepit serere sermonem de dignitate apostolica ac religione ecclesiastica, et de cultu Sanctorum, quorum infinita multitudine urbs Romana pollebat, recensens quorumdam ipsorum agones,  merita quoque et nomina. His ergo iocundis recordationibus sibi blandiens uenerabilis Abbas in longum duxit sermonem.



CAPUT Iu.

Interea Rodoinus, sagacis quia erat animi, ut reor, celitus animatus, oculata cupidine loco cui preerat in futurum prospiciens, ait: Paulo ante, mi Pater et Domine, sermocinante te dixisse preripui, quidquid tibi conducibile aliquoties esset aut placitum, a summo papa sedis apostolice inuiolabili astipulatione perpetim esse concessum. Experiendum nobis est utrumnam habeat effectiuam eius pollicitatio clausulam. Certe, ut reor, euenire poterit ut aliquem eximii meriti ex his de quibus modo sermo habitus est, celicolam uobis conferre non abnuat.  Quod si contigerit, quale uobis salubrius munus impertire ualebit, quam opportunum etiam existeret, ut uestro in omnibus protectori sancto Medardo collega uestra procuratione daretur? Ipso enim uno duntaxat patrono fruimur. Erit autem hoc uestre saluti idoneum ac memoriale sine fine mansurum, totiusque patrie perenniter profectiuum. Summe reuerentie Hilduinus abbas gratulabundus Rodoino ait: Tue religionis locum, quantum datur intelligi, nos subrigere et extollere plurimum persuadere conaris; nec improbo uotum tuum, neque tue petitioni dissentio, imo totum ingenium, quantum Deus annuerit, spondeo, teque huius negotii exsecutorem esse decerno. Iudicium tamen nobis ex hoc imperiale  expetendum est: cui si fuerit laudabile, tunc consequenter erit immutabile. Cui Rodoinus: Optimum, inquit, Pater, tue sanctitatis decretum. Directis denuo procul a Cesare gloriosissimo ad deducendum uenerabilem abbatem comitibus iter accelerari suadent, asseuerantes magno imperatorem uisendi eum desiderio affici. Hinc gratanter iter carpentes ad Aquas usque Grani  peruenere palatii. Tunc cateruatim hinc inde uniuersi eum constipantes atque supra modum exsultantes, ad penetralia induxere Augustorum. Quo ut solito gratiose susceptus, omnem perfuncte legationis seriem pandit. Qua absoluta gratulatur admodum pro bene gestis Augustus, refert gratias, largitur et munera. Deposito imperii supercilio Augusta Iudith,  celebris et famosa, procedit ex triclinio, solitoque affectuosius uenerabilem excipiens abbatem, de eius plurimum exhilarata prospero iocundatur reditu; cohors quoque omnis in eius quasi in patris proprii letatur regressu.



CAPUT u.

Postquam affatim gaudio sunt exhilarati, non immemor bone memorie Hilduinus  quod a suo fideli Rodoino ei suggestum fuerat, captata opportunitate hoc ipsum Augusti auribus intimare curauit. Cui benignissimus ut erat imperator: Non tibi improbabile esse debet, quod a tuo nostroque fideli prompta douotione suggeritur: erit enim hoc, si res effectum habuerit, non nobis solum, sed totius regni gubernaculis profuturum.  Quem ergo delegisti nobis congruentius expetendum? Euocatur Rodoinus regisque exhibitus presentie, de hoc ipso ab eodem conuentus imperatore, ratam citamque reddidit sententiam dicens, Siluestrum quondam sacrosanctum antistitem, si uestre sublimissime libet maiestati, arbitror expetendum. Accepto fert Augustus eius definitum sermonem, itane omnibus complaceat assistentibus sciscitatur. Fit unus omnium in hac re consensus, et ut felicem obtineat exitum uotis imprecantur unanimes. Annuit imperator libens, et ad hoc exsequendum, quantum diuina fauerit gratia, plenum spondet obsequium; dehinc dilectum sibi abbatem cum Rodoino de expeditione tanti itineris hortatur ac commonet, Rodoino arripiendi itineris certa prefigit spatia, quibus  excursis, ut ad eius redeat presentiam imperat. Ille patriam locumque repetit alumnum, non segniter intercesse dilationis tempore utens. Denique in procurandis tanto itineri necessariis, quidquid illud est quid Galliarum fertilis humus proferre amabilius consueuit, satis abundeque apparatum suum instruere satagens, maximam pecunie summam aggregare studuit. Post hec diebus indulte dilationis expletis, ad Augusti presentiam redit. Quo mox benignissime recepto epistolas nomine et annuli sui impressione signatas, de adipiscendis sanctorum iam dictis pignoribus omnifaria prece refertas, quibus  beatissimum Papam Eugenium rogabat Rodoino cum suis Rome deferendas contradidit, et ut pro uirium capacitate laboris et ingenii studium ad hoc exsequendum impenderent, attentius commendauit.



CAPUT uI.

A Cesare his ita eleganter informati, et ultra quam de tanta dignitate estimare poteras, predulcibus osculis et sacris amplexibus uiritim amplexati brachiis, gratiose dimissi, iter frustra arripiunt inscii. Lingonensem usque ad urbem denique pertendunt: in qua aliquantisper recreandi uires, aptissimum locauere tentorium. Hic ante fores matris ecclesie quidam preualida egritudine grauiter prereptus decubabat inualidus. Eadem ipsa nocte qua ibidem applicuerunt, post longa diurni doloris suspiria,  cum fessa membra inepto nimis sopore resoluisset, se coram inenarrabilis splendoris atque fulgoris nimii personam astare conspicit: aspectumque eius non ferens, caput circumagens, nec mortali lumine reuerberata oculorum acie presentem intendere ualens, ab eadem blandis nimium affatibus quidnam ibi ageret, quo euentu molestiam ipsam incurrisset percunctatur. Causam reddit incommodi, tempus exprimit. Ille rursum, an pristine sanitati uellet restitui perquirit. Qui et sibi super hoc ingens esse desiderium, si aliquo modo id sperare posset, respondit. Cui ille uirga quam manu gestabat aurea plagam locumque hospitii designans, uade inquit, in suburbium istud, et huiusmodi quesitos reperies uiros Romam pergere disponentes: causam quam  moliuntur diuine non esse predestinationis, mea ex parte innotesces. Ad quem ille tremebundus et anxius: Domine, quo te iubes nomine monstrari? Et ille: Ego sum, inquit, Sebastianus martyr, qui Rome pro Christi Dei confessione fustibus cesus occubui, qua et corpore hactenus sepultus iacui. Mea illis humana a Domino esse concessa, non eius pro quo uadunt, nouerint. Ad hec ille: Preceptioni, inquit, tue serenitudinis parere non renuens, quam libenter ad eos que a te mihi iussa sunt perferre satagam. Illi forsitan me eos uelle deludere, suspicata fraude calumniabuntur. Experimentum huius rei, si a me exigere ceperint, quale iubes dare responsum? neque enim, ut reor, aliter eis persuaderi poterit. Tunc beatissimus martyr, exserto contra  eum brachio, manu potenti statim ut eum attigit, sanitati reparauit. Atque ita prosecutus: Sanus esto, inquit. Hocque tibi sit signum a me collatum, quod nulla prorsus ambiguitate erit reiectibile. Somno letitia metuque fugato sospitate integerrima, uerissima esse omnia que audierat approbauit. Ita namque apparebat sanissimus, ac si nullius aliquando infirmitatis estu fuisset infectus. Tunc ille ouanter uniuersam perlustrans urbem et suburbana, iussos cepit querere uiros, atque in sese deifica per sacratissimum martyrem operata publicare remedia. Hi qui eum ab heri et nudiustertius ad limina predicte  basilice seminecem iacere uiderant, hinc inde fama facti concurrentes stupore ignote restaurationis attoniti, Deo late uulgaribus concentibus gratias personabant. Tandem ipse diligenter perquisitos reperit uiros: quos statim designatis recognoscit indiciis, et que sibi imperata fuerant intrepidus enarrat, seque in astipulationem dictorum antesignanum palam prebet. At hi cum summa reuerentia susceptis que a beatissimo martyre dabantur mandatis in immensum exhilarati, uota gratiarum omnipotenti Deo persoluere, et sanctum pro beneficio sibi prestito conserta laude magnificare non cessant. Exinde retrogradis passibus itinera conuertentes, paulatim reflectere conantur ad propria; auctoremque huius negotii uenerabilem Patrem Hilduinum  expetentes, rem diuinitus gestam per ordinem pandunt, et ut per seipsum ad Augusti notitiam ad ipsum perferre dignaretur, anxie precantur. Diplomata quoque que magni Siluestri presulis rogabant pignora, demutari in expetitionem inclyti martyris Sebastiani obnixe deposcunt, et ne quid cepti itineris infortunium incurrant, maturari causam quantocius qua audent importunitate insistunt. Perfert uir spectabilis Hilduinus ad notitiam pii principis diuine legationis arcanum, pandit salubrem de adipiscendis tanti martyris pignoribus reuelationem. Iubet Augustus litterarum schemata sub obtentu emeriti militis multiplici referta prece instaurare. Dehinc ut prius nomine et annuli sui impressione signatas, Rodoino cum suis reconsignat epistolas. Illi  per diuinam reuelationem salubrius aura spirante gratanter uiam relegentes, nichilque de expletione negotii ulterius hesitantes, auream certatim expetunt Romam.



CAPUT uII.

Anno incarnati uerbi 826, imperii uero Ludouici Cesaris XIII, Rodoinus cum ingenti frequentia et copioso apparatu Romam intrat, imposite sibi legationis sacramentum artifici industria informatum prudenter exsoluit, martyris Sebastiani magnarum uirtutum et sanitatum uiuificos cineres implorat et impetrat. Sed antequam maiestatem apostolicam adeat, quosdam episcoporum et abbatum seu reipublice primores, quos illic uenerabilis Pater Hilduinus fidissimos se habere monstrauerat, exquirit  et reperit. Erant pre omnibus ex his promptiores et dignitati apostolice sedulo assistentes, Quirinus super ista, Theophylactus Numenculator, et Ingoaldus abbas reuerentissimus, qui tum fortuitu aberat. Siquidem ex precepto imperatoris iter ad Beneuentanos arripuerat episcopium Albocurie descripturus. Sed concito insecutus ueredario, amica euocatione interceptus reflexit ad Urbem. Legatos hilari aspectu excepit, humane egit: et si secundis ualeret successibus, iam dictus Pater Hilduinus ante omnia sciscitatur. Prospera denique ualetudine hunc haberi percipiens, Deo pro hoc gratias egit, et ut prouectioribus per multa tempora incrementis sibi hoc uel qui uidere nequibat audiri daretur imprecatur ex  animo; dehinc quid tam imprecognite et insuspecte deuenissent percunctatur. Illi ad aurem familiarius admoti, secretum uniuerse rei fiducialiter pandunt. Quod equanimiter accepit, et eos in agendum desperatione ablata benignissime confortatus est: denique quod pollicitus est ore indefessa expleuit intentione. Nam per illum uia atque omnis ante domnum apostolicum illis patuit aditus. Tum demum uiros honestissimos Quirinum et Theophylactum expetentes, missas tradunt epistolas, atque pro his que habebantur inserta geminabant preces et munera. Itaque illi nomine martyris precepto perculsi, animo uultuque pallore suffuso, apostolorum Petri et Pauli tertius si daretur patronus, quomodo expelli sine tumultuali preiudicio posset, humani hoc ingenii  protestabantur non esse: cum et imperatoris iussum et amici petitionem quam libentissime uellent stabilire. Econtra Rodoinus et sui nequaquam hoc obstaculo repulsi, inportunius insistebant, imperatoris ineuitabile uotum, et Patris a quo destinati fuerant fiduciam, quam in eorum celsitudine collocauerat, replicantes. Talibus illecti, si permissio uoluntatis Dei ac martyris foret, fauere se ex animo indicant; et qualiter congruentius ordiretur prudenter insinuant.



CAPUT uIII.

Denique in patriarchium ante domnum apostolicum deducti ueniunt, solotenus genua curuati prona sacris herent uestigiis oscula. Inde proferuntur diplomata, dantur et transmissa. uerborum copiis  pium Patris demulcent animum, quatenus sic sibi forte inclinarent ad uotum. Augusti pandunt auctoritatem, nominati et conscripti Patris explicant fidelitatem. Si quid minus litteralia schemata protendissent, pro captu ingenii elaborabant. Hac collocutione nemo priuatorum intererat preter Quirinum et Theophylactum. Grauiter enim tunc infirmabatur, ita ut semiuiuus appareret: nec aliter quam lecto accumbens eorum legationem audire poterat. Cum ergo legerentur epistole, et ille uocabulum martyris audisset,

Obstupuit, uocis confudit et organa tristis

Mens, sancti non ferre ualens discrimina tanti.

Quippe quem post apostolos, quasi tertium, magnificis Romana plebs frequentabat muneribus ac  laudibus. Quid animus uolueret, pallentis facies pretendebat. Eo diu silente suspensis animis stabant: et cum tandem resumpto spiritu responsionem dedisset, in ea spem omnem ademit, et supra se negotium esse asseruit. uerum illi quanta audebant supplicatione importune insistebant, genuaque eius ac plantas profusis lacrymis exosculabantur. Unde spatium quo hec meditaretur, et consilium cum prudenti Romano senatu exquireret, sine cuius consultu talia moliri non esse bonum aiebat, prestolari iussit. Rem sollicitius Rodoinus considerans pre suis quem cura instigabat amplius, non illico abscessit; sed angulo domatis memoratos uiros Quirinum et Theophylactum segregauit, et eos in sententia manere  obnixe precabatur dicens: Nostri misereri dignamini, qui spem totam uestre commisimus celsitudini; et amicitie illius uestri recordamini, qua et in presenti optimarum deliciarum questus adipisci, et gratie Dei in celestibus cum sancto ualeatis participari. Si enim uerum est quod uultus indicat, mentem patenter nobis cognoscere datum est quia domnus papa equanimiter nostra non fert missatica. Quapropter quidquid illud est, quod certe inuestigare potestis, precamur ut uestris fidelibus absque dissimulatione priusquam abscedamus manifestetis et insuspectos reddatis. At illi ut prius fidem dant in ope, si tamen Dei et martyris esse posset uoluntas, patriarchio educti hospitio sese recolligunt.



CAPUT IX.


Sed quia biceps cura sacrum excruciabat antistitem, sancti quidem absentia, et precellentissimi abbatis amicitia, cui aliquando queque sui iuris essent concessa fuerant; indicto conuentu priuato sacerdotum et eorum qui a secretis erant, legationem exposuit, cuius absolutionem ut sano pectore definirent precepit. Tunc illi pariter turbati et ultra quam credi potest mirati, talem petitionem aut furentis, aut sancti meritum nescientis esse reddiderunt, utque res in prosperum non cederet, feliciorem imprecabantur fortunam. Nec uerebantur propter pape presentiam, si illis sanctum corpus daretur, dicere eum precedentium Patrum actibus qui sacramentis ecclesiasticis Romanam auxerant  dignitatem, longius distare imparem. Quid amplius? nec hoc fieri debere, neque iuste fieri posse prestabantur. Econtra illustres uiri Quirinus et Theophylactus fieri debere et posse dicebant. Et cum illi propter indiscretam et tediosam sonitus confusionem, que sacrum uidebatur fatigare antistitem, secederent, et qui a secretioribus erant remanerent; congruam cum illis sermocinationem de eadem re cepit serere, et melioris sententie consiliis Deo, ut credimus, inspirante superintendere, et uoluntatem suam promptiorem manifeste demonstrare. Illi autem qui ob garrulitatis sue nauseam foras secesserant, inuida sollicitudine explorare non uerecundabantur, quid domnus apostolicus cum Quirino et Theophylacto de hoc ipso retractaret, et quia eos in  gratiam sui domini se supergredi sepissima experientia didicerant, quoniam quidem erant arbitri diffinitionis uniuerse, ne ob hoc sine suo consilio illorum consultu res in prosperum cederet, ipsique quasi despicabiles haberentur, non uocati curiam repetunt. De his quibus interrogati fuerant aditum reposcentes, rem gratam pronuntiant. Reminiscimur, inquiunt, optime pastor et domine uenerabilis, filii uestri Hilduini erga maiestatem sedis apostolice uberrimam affectionem; sed nec sumus ignari supplicationis Auguste in hoc ipso nobis manifestato negotio. Utrumque enim per diuinam prouidentiam prudentie uestre incomparabilis beatitudo ita disponet,  ut nec ille uosmet inhumanum, nec nos uos crudelem causemur. Summus olim pontifex domnus Adrianus quo nescimus intentu huius martyris aggressus tumulum, aut illum intra urbis menia transferre, aut quibusque ex eius corpore reliquias expetentibus uolens tribuere, in primo conamine terribili horrore correptus atque repulsus, imperfectum reliquit, denique quod sanus euasit, clementie sibi parcentis sancti resignauit. Presidente quoque beate memorie papa Leone hoc ipsum ex eius preceptione attentatum fuisse audiuimus, ubi cum repentina coruscatione tempestas exorta, templum omne fundotenus submouit, ita ut superficiem super se cadere clerus pauens melodiarum oblitus acclamaret, unde nemo se uiuum abscedere posse  putauit. Narratur et sub domno Paschali idem iam pridem initiatum, sed simili perturbatione diremptum. Constat ergo toties demonstrato sacramento, nullatenus illum hinc migrare uoluisse. Hinc et nos fiduciam captamus tribuendi nec amittendi. Quod si ita annuente Deo euenerit, a neutro uestra celsitudo iacturam uidebit: illis plena satisfactio, nobis ablata querelosa derogatio. Hi quam erga uestram celsitudinem se habere dicunt, seruabunt deuotionem, nos pacte fidei tenorem. Est et aliud quod nouimus certissimum, nullum inueniri Romanum, qui in eius tumulum, quantumuis coactus, audeat mittere manum. Utrumque erit, et dari poterit et haberi. Hec domnus apostolicus audiens tranquillo pectore fauit, et accersiri Ioannem uenerabilem  episcopum iussit. Qui ut aduenit, secretius cum eo rei competentiorem exitum quesiuit, et quod Dei instinctu futurum sanius erat libera auctoritate sanxit. Sed illud non tunc pluribus patuit.



CAPUT X.

Dum hec uoluerentur, uir illustris Ingobertus  comes superuenit, quem sibi sinistrum fore nostri autumabant, quod inscio eo causam eotenus produxerunt. Etenim erat prepotens et in omnibus apud summum Antistitem ualens, isque uenerabili Hilduino abbati amicissimus existens. Propter quod eum indignari suspicabantur, quia de his notitiam facere ei neglexissent. Unde concito gressu ad eum uenerunt, et ex nomine ac iussione illius hec ei intimauerunt, adserentes se pro quo missi erant, illi  singulariter esse commissum. Ille quoque antique non immemor amicitie, omni ingenio ac studio sagacitatis in hoc se tantum hilarem exhibuit, quantum Deus uires concessit, et in agendum que fuere necessaria ex propriis sumptibus ministrauit. Insuper cum domno locutus est apostolico, quatenus eorum petitio ad effectum absque emula impeditione perduceretur. Hoc ita composito rursum reuocantur, atque ante domnum apostolicum reducuntur. Et cum a circumstantibus pro petitionis eorum obtentu deprecaretur, illique procul uultibus in terram demissis procumberent, tandem misericordia flexus, licet pauens ac trepidus, sancti annuit donari corpus.  Minister huius largitionis aptissimus Ioannes condicitur episcopus. Nam quia, ut premisimus, languore afficiebatur nimio, hoc per se explere nequibat, cum uelle plurimum non negaret: quod, ut postea patuit, Dei dispensatione satis profecit. Assumpto itaque Ioanne, quem eis ordinarium prefecerat beneuolum papa uenerabilis, alacres simul uadunt ad locum non iam ignotum. Siquidem ex serie passionis eius a sancto Ambrosio luculenter edite didicerant, milliario tertio ab Urbe, loco qui ob stationem nauium Catacumbas dicebatur, precepisse per uisum eumdem beatissimum martyrem Lucine cuidam matrone sepeliri se ad uestigia apostolorum Petri et Pauli. Quem conditum aromatibus, prompta quod iussa fuerat exsecuta est deuotione.



CAPUT XI.


Perendie iniunctum deuota mente frequentant ieiunium cum presbyteris et diaconibus ceteroque clero, inter quos et Ingoaldus archimandrites cum suis pro uiribus adiutor fidelissimus. Ieiunii obseruatione solemniter consummata, ruente noctis crepusculo uigilias celebraturi martyris in euocatione, ad eius nobilem tumulum accedunt, omnique officio et obsequio in opus suorum instaurant manum, ubi cum hymnorum cantibus et psalmorum melodiis, cum iugibus thymiamatum odoribus, atque nebulosis diuersorum aromatum uaporibus pernoctantes Dominum rogabant, ut tractandi pignoris salutaris digni haberentur, nec sui contagione peccati ab hoc  reiiceret, quos desiderium fidele et amor impatiens maximo labore per multa pericula illuc usque contraxerat. Itaque in laudibus spiritualibus continuatim omnem ducentes noctem, pallida diem reparante aurora, garrulos ab ecclesia secedere Romanos, et familiare sibi secretum indulgeri petunt. Enimuero cum hi in chorum secederent letaniam acturi, deprehenduntur a nostris liuida aduersus negotium inpugnatione insurrexisse; et quos putauere intercessores, animaduertunt esse insulso murmure derogatores: insuper et in summum antistitem maledicta iaculabantur, in quibus predecessoribus omnibus crudelior conuiciabatur, qui talem ac tantum patronum fines extra suos, pecunia cecatus eiicere non timeret. Sanctum preterea martyrem  amarissimis singultibus rogabant, ne se ab ignobilibus Gallis abduci ab alma patria sineret, qua perennitatis palmam et suo dictatu dormitionis locum habere delegit. Illis itaque susurronibus foras inpectis , nostrates tantum cum Ioanne episcopo et Ingoaldo abbate intra penita semet receperunt, et obseratis ianuis ad bustum constanter accesserunt.



CAPUT XII.

Inter hec Ioannes preteriti maceratione ieiunii et uigiliarum continuatione fessus, ut cliothetro  sedebat uiolentia somni subito deprimitur, et imperfecte resoluitur; moxque ut oculorum palpebras  leuiter in quietem laxauit, ante se persplendidi habitus uirum consistere uidit, qui eum sic mitissimis allocutus est uerbis: O Ioannes, corpus huius martyris Sebastiani non ultra donare formides istis qui pro eo uenerunt uiris. Scias hoc predestinationis superne et uoluntatis ipsius esse. Accede ergo, et manum ad sepulcrum applica, ad deducendum illud in locum destinatum. Cumque quod precipiebatur perficere conaretur, cominus ad uestigia sua lapides ignitos intolerabilem in se calorem uomentes inspicit iacere et progressum inhibere. Iamque quasi media uia positus, cum sibi ex nulla parte transeundi aditum estu eorum de lapidum ignitorum circumdatus patere uideret, et pauitans quid ageret ignoraret, a persona confortatus ipsos subito et absque lesione  transilisse est miratus. Itemque interiectam furentium prunarum congeriem uidit, a qua gressum retinere coactus subsistit. Sed ipsius persone nutu fretus inantea se traiectum esse prospexit. Hinc ceptam ambulare uiam uoluit: et ecce per transuersum itineris flamma uorax immanissimos globos sparserat, quam sacer antistes uehementer metuebat, propter hoc maxime, quia declinandi locus non erat: denique eadem ipsa persona sibi dante dexteram, illesus abducitur ultra. Tunc ad accersiendum eum frater nomine Wilharius est directus: quem cum adhuc horrore uisionis terribilis pauitantem blando attactu euigilasset, intimauit ex parte suorum tempus operandi mysterii, nec ullo modo procrastinandum, eosque iamdudum paratos demorari  ad martyris tumulum. Qui statim surrexit atque sacerdotalibus redimitus infulis summa cum reuerentia ad locum festinus perrexit. Moras patefacta reuelatione excusauit, et ut secura spe percipiendi sacramenti, cui tantoties suspirauerant existerent, dubietate post habita exhortatus est. Oblationario itaque uocato, cuius erat sortis ex Romana consuetudine aperire sepulcrum, cum ille diu multumque reniteretur, et hoc iniquissimum esse causaretur, nec uiro Romano irremissibile facinus presumendum, quo per posteras successiones sacrilegii noxa denotaretur; idem Ioannes monitis firmatus diuinis ferramentum arripiens, prout uirium fuit, sarcophagum frequenti ictu usquequo lassesceret contudit, ac contundendo perterebrauit. Quem  cum citato fatigio [id est fatigatione] nostri deficere uiderent, ipso innuente acrioribus animis atque ualentioribus lacertis immergentes, licet cum magno labore monumento interrupto, quippe quod molis erat ingentis et bituminis indissolubilis, tandem sacratissimum corpus repererunt martyris.



CAPUT XIII.

Inter hec uniuersi qui astabant, aromaticum a preterito mortalibus insuetum et incognitum hauserit odorem: quem tante suauitatis et delectationis fuisse retulerunt, ut nullus eo, cum abundanter frueretur, satiari ualeret. Ex quo liquido approbamus, non humane eum fuisse compositionis, sed celestis  gratie. que semper in beatissimo fragrauerat, gratissimam diffusionem. Hoc ergo de sancto diutius loco spirante uapore tota oblectabiliter illa respersa est domus, que in introitu sui cuiusdam cadauer prope inhumatum ante decem dies seruabat, ex cuius scaturiente sanie fetor exsecrabilis ebulliens, intreuntes inficiebat. Sel illo superabundante noxius in nichilum uacuatus, donec omnia de sancto festiua celebritate consummarentur, subsidit. Apparuerat iampridem beatissimus martyr in reuelationis arcano cuidam archipresbytero, manifestans se ad illo uelle migrare templo, ut reor, illius corruptibilis se cadaueris putorem ferre non ualens. uidebatur enim ei ab absida uultu auerso procedere, et foras ueluti indignans abire: illoque abeunte uestigia eius puerulus  prosequebatur, scopam manibus gerens, sordesque post terga uerrens, quousque inde discessum est. Aestimabatur autem ipsa basilica quantitate sui basilice sancti Dionysii equalis: in qua olim beatissimi apostoli Petrus et Paulus tumulati fuerant, ubi et penes eorum uestigia idem martyr uenerandus se sepeliri iusserat. Unde constat dignissimis meritis sancti eam fuisse indignam et requietioni ipsius incongruam. Igitur ministri et officionarii eius, quibus exempli gratia ista reddidimus, agite ut nitidis obsequiis ei iugiter famulemini. Quanta per eum in tempore consecuti estis perpendite, quanta sine fine temporis sperare possitis recolite. Certe qui hic suis nos exsequiis licet indignos sic admittere censuit, ipse si digne contendimus, audeo dicere quia quos  hic famulos, illic sue interuentionis adiutorio perpetuos habiturus est socios. Neminem nostrum pigeat laboriose seruitutis in modico finitiui temporis, quem nulla dubietas frangere debet de premio eterne retributionis.



CAPUT XIu.

Immenso itaque gaudio et honore cum inuentum corpus diuini odoris plenum, bysso primum ac demum operosis palliis componerent, clericum quemdam estu febrium lethaliter decubantem mira uelocitate curauit. Inuento itaque sacratissimi martyris corpore celesti odore affatim, ut diximus, fragranti, illico ad Quirinum et Theophylactum missum est, quatenus peropportune hoc domno apostolico condicerent. Quod et factum cum propter incommoditatem  sui illuc uenire non posset, uenerabili episcopo Ioanni mandauit, ut ipse eis illud contraderet. Quod tota alacritate et ueneratione excipientes, cum ipso Ioanne episcopo et Ingoaldo archimandrita aliisque plurimis Romane Ecclesie clericis atque plebeiis abibant. Psallens uerenter chorus dulcium melodiarum sonitum longius preeundo respergebat. Hi letitie cantus, alii profunda suspiria et amaras querimonias dabant. Taliter ad presentiam usque domni apostolici illud deportauere, eius ut annulo consignaretur ex more. Quod diligenter postquam ab illo perfectum est, in ecclesiam beati Petri perlatum, atque ibidem die eodem depositum est. Unde  plurimi Romanorum malitia et inuidia concitati domnum apostolicum impetebant, crudeliorem eum omnibus predecessoribus inclamare non ueriti, qui talem ac tantum patronum suis e finibus expelli permitteret, quod numquam alius concessit. Unde suadebant, ut solum brachium eis daretur et reliquum decenter inibi loco reconderetur condigno. Hec fraus Ingoaldum archimandritem latere non potuit: qui statim nostris idipsum detexit; cautiusque simul rem exercentes, consilio habito die illa siluerunt.



CAPUT Xu.

Preterea Rodoinus, quem uis amoris et desiderium impatiens pro adipiscendis sanctorum pignoribus affectu pie deuotionis animarat, oberatis affatim  edituis, quorum tunc erat officii sancti Petri seruare basilicam, sub nocte eadem beatissimi Gregorii pape sacratissimum tumulum, qui ante secretarium erat, audacter aggressus, corpus eius cum summa reuerentia sublatum ac decenter compositum super altare beati Petri perlatum iuxta iam dicti martyris uenerabile corpus depositum est. Dehinc fidei pactum Rodoinus cum suis rogatus gratanter tulit, superque eosdem martyris atque pontificis sacratissimos artus iurisiurandi sacramentum libenter exsoluit, scilicet ut nulli unquam mortalium quod gestum erat proderent aut publicarent, sed perenni silentio sepultum haberent. Hinc nostrates pia fraude laudabiles, duplicato gaudio tacito sub pectore magnanimes, sanctis inde sublatis corporibus nullo prepediti obstaculo  ad monasterium Ingoaldi  transtulerunt.



CAPUT XuI.

In crastinum uero domnus apostolicus iussit eos sibi reexhiberi; neque enim adhuc licentiam redeundi consecuti fuerant, sed tantum in sua sanctum iam receperant. Quos mox interrogat, quonam sanctum haberent illi se nescire profitentur, nisi tantum quod iam eum suas in partes direxissent. Quidquid illud est, inquit, utrum nesciatis an non, presentaliter eum huc referre curate: neque hec immutari sententia poterit, ut hinc uobis facultas redeundi aliter tribuatur. Illi plurimum timidi ac mesti iureiurando firmant, quod ita se res haberet ut dixerant, et impossibile omnino esse hoc quod  iuberet. Quod uix ei persuaderi potuit, sed, annuente Dei clementia, sicut ceperat ita permansit. Ab illis namque qui prius his fauerant, taliter immutatum est. Cum eius perturbatum sensissent animum, proximius ad aurem accedentes dixerunt, oportere eos que flecti et conuerti nequiuerant, meliuscule tractari, nec tam succense obiurgari, ne ut ingrati forte abscederent, et munus maximum inlaudabile referrent. Hoc modo tametsi difficillime absoluti et benedictione donati, suis haud procul ab urbe iuncti, magnis de magno thesauro excressentibus gaudiis, gratia comitante diuina per prospera itinera reuertuntur ad propria.



CAPUT XuII.


Dehinc ad urbem usque Placentiam perueniunt: in qua cum beatissimi martyris corpus inferretur, ad ingressum eius demoniacus fortiter loris uinctus adducitur. Turbatus illico atque perterritus infelicissimus spiritus, miserum quem miserabiliter peruaserat, quia deserere cogeretur indignans, eum seuissime uexare cepit: et cum multorum teneri manibus uix posset, prosiliens ac uincla quibus ligatus fuerat disrumpens, motibus incompositis inter medias turbas nunc sese sursum efferens, nunc preceps solo ruens, quosque in fugam cogebat. Sed ante sanctum ut uenit, subito tremens corruit, et ueluti exanimis prostratus diu iacuit. Tunc ualido brachio iniquissimus superatus diabolus, martyris  non sustinens presentiam, deseruit hominem, et potenter eiectus, terram quam merebatur fugit uictus in umbram. Sensum captiuus quem amiserat penitus recepit, et sua domo rore superne uirtutis emundata, ad sancti exsequias multos excitauit, et in laudem omnipotentis Dei, cuius erat doni quod per martyrem factum fuerat, quaquauersum accendit In eadem itinere quod ab urbe interiacet, multi febricitantes, multi lunatici uariisque languoribus afflicti sancto obuii per eius uenerabilia merita, ab incentiuis passionibus eruti, plenarie sanitatis sunt uigore donati.



CAPUT XuIII.

Ad montem Iouis  celebris fama uirtutibus preclara peruenerat martyris. Hic clericus nomine  Benedictus, ipsius loci edituus, per triginta continuatim dies lethali tabescens incommodo, dicto audit eum illuc que recta ducebat semita, declinari. Et cum dissipata gressuum compage ei obuiam ire, ut desiderabat, nullo modo ualeret, aliorum se manibus gestari fecit. In peruio publico non longe ab ipso loco sic emortuus ad sanctum deportatus, atque ante illum est depositus, quibus poterat uisibus se eum ferre uelle dicebat, et ut sineretur humiliter precabatur. Quem fide non temeritate hinc inde sustentatus ulnis propriis excipiens, pristine sanitatis mox augmentum meruit, et ita eum usque Octodorum  sospes et letus inuexit. Ibi gratuitas laudum hostias pro sui restauratione Saluatori omnium persoluens, et martyris capulam osculans, ad  sua cum suis regreditur incolumis. Deo sanctum suum per talia opera clarificante, undecunque turba non modica confluebat.



CAPUT XIX.

Denique in locum, cui Granant uocabulum est, placido calle peruentum est, ubi puerulus paruulus oculis captus a parentibus delatus, atque ante aram ecclesie est depositus, quo fuerat beatissimus martyr iam locatus. Noctem illam ibidem sicut ante sanctum fuerat eiectus, duxit insomnem. Mane uero  illucescente post missarum consummationem cum sacerdotum manu et officio ageretur in uiam, ille egredientium tumultum audiens, cognouit sanctum inde leuari. Illico in incertum protendens brachium feretro iniecit, tactu ipso lumen recepit, et illuminatorem suum quomodo transferebatur perspicuis luminibus aspexit, et eiusdem palme sue formam primum agnouit. Sancti nomen inclamitans gratiarum debita reddebat, et in sese unde alii in hoc ipsum prouocarentur, ostentabat. Lumen quod nunquam expertus fuerat, gratulabundus contueri se aiebat, benedictum in eternum ab omni homine eum pronuntians, qui uidendi effectum, quem ipsa sibi natura negauerat, ineffabili infusione in momento sibi reddidisset. Hoc tua, Domine Deus, secretissima  dispensatione operatus est iste tuus athleta emeritus, quod in te sempiterno fulgore splendeat, quod te eterno et inaccessibile lumine perfruatur, quod teipso qui omnem rationalem creaturam illuminas, magis magisque inflammetur atque inflammando beatificetur, tuis scire fidelibus facit. Per quem tibi nos modici seruuli, ut de nostrorum tenebris peccatorum erui, et luce tue claritatis mereamur perfundi, fide firma et uirtute tota nostre deuotionis uota et caste laudis sacrificia mittere gestimus, que eo mediante tibi grata nobisque salubria fiant oramus.



CAPUT XX.

Perlatus cum honorifico agmine egregius martyr Domini in cellam  sancti Sereni, mulier quedam  clinica terram semper prospiciens, nec aliquando se sursum erigere ualens, in occursum illius ad ecclesiam se pertrahi fecit. Que statim ut aduenit, in directum sese extulit, et quasi nil unquam gibbi perpessa fuisset, omnibus qui aderant suffragio martyris erecta apparuit sana. Fit admiratio et stupor, his potissimum qui eam nouerant ante hesternum. Que ita mira uirtute absoluta Deo sanctoque gratias agens recessit in propria.



CAPUT XXI.

Inter frequentes ad sanctum concurrentes cuneos quidam plebeius surdus, mutus, mancus et claudus martyri inibi est exhibitus, qui tres ante uiuificum ipsius corpus ita expleuit dies. Quarto succedente die dum in precibus uotiuis perseueraret, repropitiari  sibi experitur per sancti obtentum. Nam et surdus auditum meruit, et mutus promptam loquelam edidit, ariditatem etiam mancus in uiriditatem demutauit, et lubricum claudus gressum in solidum extendit. Hic in testimonium sue reformationis integram adsecutus ualetudinem, suis humeris Dei martyrem beatissimum ad Calnomum deportauit uicum. In quo dum introiret, duobus cecis ablatum lumen uidendi inclytus martyr reddidit, et eiusdem numeri claudis contorta uestigia redintegrauit, et  inuisa celeritate in ambulandum ut sui statim itineris comites essent, in omnium oculis miseratus effecit. Preibant itaque ceci nullo indigentes ductore, et densa caligine proscissa, mirantibus uniuersis noua celitus infusa lumina demonstrabant. Aridis diuino medicamine emollitis neruis, consolidatisque basibus et plantis, claudi resumptis uiribus, salutaria se ferre onera gratulabantur. Hec opinio signorum, quibus superna maiestas sanctum suum mirificabat, undique religiosam cateruam cum ambitione donariorum ad eum perduxerat. Nam de tota ipsa prouincia quique uiri nobiles et potentes, matrone quoque illustres cum promiscuis plebibus exsilientes accurrebant, opera Domini magnifica qualia nunquam uiderant, utque amplius dicam, nec prorsus  alicubi audierant, quotidie iocundanter contuebantur, et contuendo salutariter pascebantur. Sic gratanter uiam legentes, ad diu preoptati ruris fines perueniunt: sexto ab urbe milliario stationem collocantes, donec in obuiam celestis militis legio se prepararet omnis, gloriosissimo uictori obsecutura, per quem et ipsa uirtutum loricis obtecta disceret contra hostem seuissimum inexpugnabilia sumere certamina, et eius sancta digne excolendo uulnera acquireret lauream et tropea perennia.



CAPUT XXII.

Antistes uenerabilis Rothadus antiquior tunc Suessorum regebat ecclesiastica commonitione promotam totius ordinis clericorum ac uulgi manum, explorato repausationis loco, obuiam fit sancto, omnigenis sacrorum officiorum cantibus et obsequiis  uirtutiferum ambiens corpus, totis amplectitur uiribus, percolit, ueneratur, indeque solemniter effert, et ingenti frequentia ac festiuo tripudio in urbem ouanter transfert. Omnis sexus et etas admirabili spectaculo extra menia occurrens, turmis sanctum stipantibus leta semet interserit, uotiua munuscula mittit, agmen splendens in immensum conficit. Pro fanum quisque deputauit, qui huic tam glorioso receptui interesse non potuit. Psallentibus placido modulamine choris, plaudentibus populorum concursibus, in basilicam maiorem beatorum martyrum Geruasii et Protasii pompatico triumpho inuehitur. Hic claudus facie et debilitate uniuersis notus medias inter cateruas constitit, qui multis in eadem ciuitate annis incola hospitabatur, et sancti opinione  audita, tunc forte subintrauerat, nescius quod prima uirtutum suarum insignia martyr Domini in eo inibi manifestare uoluisset. Cum ergo inter medias irrumpentium cateruas consisteret, subito concussus uirtute inuisibili totus intremuit, crurum informitatem mutauit, tardam et premortuam imbecillitatem reiecit, celerique relaxatione inertes genuculorum flexus protendit. Nulla intercedente mora meandi uigor inualuit, coram omnibus impiger surrexit, ante sanctum ambulauit, incolumis et gaudens abscessit. Exhinc ad sancte uirginis Marie  monasterium deportatur, magnifice excipitur. Quo tanta multitudo  popularis excreuit, ut uix se in partem aliquis declinare aut etiam mouere posset. Inde leuatus ad flumen usque Axonam euectus est.



CAPUT XXIII.

Occuparat iam gloriosior apparatus citeriores ripas fluminis, ut uis amoris et deuotio desiderii ineffabilis exigebat. Religiosa monachorum concio ecclesiasticis infulis redimita stabat prospectans, unanimi deuotione uniuersalibus officiis animata, ut protectori ac patrono perenniter habituro congrua suscipiendi ferret obsequia. Quem protinus ut in pulsu remigum se uersus appropriare uidet, tellure ruit, laudibus demum caloris assurgens excepit. Ambiunt eum undique chori psallentium, in hymnis organisque dulcisonis cum iugibus thymiamatum diuersorumque  aromatum uaporibus quibusdam uexilla micantia gestantibus, aliis crucis stigmata auro fuluo radiantia, gemmarumque diuerso colore perlucida ferentibus; his thymiamateria ac thurifera, illis ceroferalia deportantibus, atque corusco lumine diem augentibus. Tali tropeo perpropere deuectus in locum diuina sibi prouisione diuinisque muneribus preparatum, deponitur iuxta gloriosi confessoris Christi Medardi tumulum exsultantibus animis, parique concentu ista cunctis canore modulantibus: »Insignes preconiis, alme, tue nobilitati consonant uoces collaudantes, uerbo supplici prosequamur. Aue, inclyte martyr, angelorum consors, apostolorum socius, prophetarum conciuis et martyrum coheres, sancte Sebastiane, intercede pro nostra omnium salute.«  Ea tum Dominica dies  fuit , congruoque modulamine antiphona ad introitum pretitulatur: Populus Sion, ecce Dominus ueniet ad saluandas gentes. Congrua modulatione salus illa singularis Incarnationis Dominice, que cunctis uentura gentibus hoc capitulo prenuntiata est, salutem ac letitiam cunctis Galliarum populis ex aduentu huius preclari martyris refudit, et si cum fide petitur, eius obtentu temporalia dona et premia largitur eterna. O diem tantis uberem laudibus, tantis grauidam gaudiis! in qua athleta imperialis Suessionensium urbem inuectus est, qua nec orbi iocundior, nec modo efflauit hilarior.



CAPUT XXIu.

Gloriose et condigna reuerentia eo deposito, puella quedam ab ipsis crepundiis utroque pede claudula,  omnibus pene notissima, suis illuc usque a parentibus est pertracta et sancto oblata. Hec tanta uelocitate reparationem est consecuta, ut nil uacillante gressu, solida se super extulerit uestigia, et in conspectu omnium ante sanctum abierit, atque ad suos hilaris et sana redierit. Permodico exacto interuallo dum sacrarum missarum solemniis episcopus cum clero insisteret, quidam debilis emarcidis poplitibus per densas phalangas ante sanctum adductus, tibiarum depressis supersedebat suris: hoc familiare sibi sedile erat. Sed et hunc martyr clementissimus, solita pietate miseratus, arentium  neruorum rigore resoluto miserabiliter refecit, et perfecta sospitate populis qui hec cernebant magnificantibus donauit, qui tot sue longeue debilitatis testes habuit, quot ex eadem urbe ciues ad illud potuere spectaculum irrumpere. Nec mora, cum ecce misera nimiumque miserabilis femina mente capta, lingue officio destituta, funibus attrahitur colligata. Que ferino pectore tota interius deserta, nil quid ageret extra curare sciebat, uagabundis se huc illucque agens excursibus lasciuos in turbas dabat saltus: nec catena ab intentione arceri, nec minis poterat cohiberi. Talem suorum labor impatientissimus sancti presentauit obtutibus. Quam non dedignatus uir Domini piissimus, sibi adductam respexit, respiciendo eiulantium propinquorum lacrymosis  precibus fauit, loquendi ablatum penitus usum palato refudit, sensum non solum reformauit, uerum etiam largiter auxit. Fit letitia timori commista, omnium promptissimus erga eius cultum multiplicatur affectus, denique presentem inibi Dei maiestatem summisse honorant et excolunt, benedicunt et laudant, dehinc alacres ad propria remeant. Post sacrorum expletionem densa que asistebat collecta undecunque multitudo intrantem uidit quemdam usque casum claudicantem. Sed hunc sancti Martyris absolutione protinus regredi sana planta obstupuit.



CAPUT XXu.

Sanctis qui pro amore sui conditoris propria corpora immanissimis passionum tradiderunt suppliciis, nulla infirmitatum curatio difficilis est, quia quo  acerbitas tormentorum aduersum eos acrius insaniuit, eo in eis spiritualium donorum gratia maior emicuit, ut secundum Domini Christi ueridicam pollicitationem centuplum unusquisque quid dederat reciperet et stella ab stella pro lucis sue qualitate distaret. Quod ita in superius habitaculis mira Dei dispensatione agi hinc liquido animaduertitur, quia his quoque mediis sedibus quibus eorum mortalia seruantur, discreta meritorum retributione signorum illustratione glorificantur. Inter quos hic belliger uictoriosissimus ac contubernio martyrum certaminis sui nobilissimis tropeis prestantior, post sui quoque delibationem uirtutum ubertate magnificentior, tantam per diuinam gratiam adeptus est perfectionem, ut cunctarum eum meruisse clareat genera sanitatum.  Que cum omnia mirifica sint, illa precipue sunt admiratione dignissima, que et inusitata magis et non concessa multis. Itaque de eiusmodi unum e pluribus referam. Matrona quedam fluxu sanguinis laborans ipso die susceptionis eius ueniens, stetit in limine basilice, conscia indeficienti sordidatione, indignam se introgressione preiudicans, incessabili profluuio, sanguine uacuata. Octo iam annorum orbita excesserat in infirmitate sine interpolatione, sine resumptione, sine requie; denique quid ageret, ad quem se uerteret ignorabat. Crebris anhela suspiriis, humore sanguinis superexhausta, anxietates ualidas defessis uix tolerabat membris. Mirum ualde et plurimum mirabile per tot temporum spatia mulierem  sauciam sub articulo unius hore per sanctum martyrem diuino medicamine curatam. Nam illico ut spe tota, sicut ante fores constiterat, ad eum sese contulit, corrupti cruoris unda iugiter fluens substitit, feda uentris uomica in antique nature statum concessit. Nulla fuit mora salutis, ubi manum imponere dignatus est medicus celestis. Cicatricis nec demum ex infirmitate signum paruit, horrendum dolens seu noxium quidquid fuit euanuit. Roseus subito color refusus ceruleas genas preoccupauit, plenarie sanitatis indita gaudia innotuit. Esto quid hec mulier ab aliquo sacramentorum imperito audierat obseruandum esse, ut ab ingressu templi eucaristieque perceptione tandiu abstineret, quandiu in huius infirmitatis immunditia mansisset. Sed sciendum corrupte  nature passionem culpam non esse, nec uno uerbere censure ecclesiastice plecti uoluntariam pollutionem, et tediosam ineuitabilemque naturalis incommodi necessitatem. Illam enim spontaneo consensu animus illectus patitur: hanc deprauate nature pena multauit. Sed quoniam quid de hac re canonum decreta sentiant ignoratur a multis, non ab re censui huic loco decretum de eadem re uenerabilis pape Gregorii innectendum . Ait enim: »Nunquam mulier dum consuetudinem menstruam patitur, prohiberi debet ecclesiam intrare, que ei nature superfluitas in culpam non ualet reputari: et per hoc quod inuita patitur, iustum non est, ut ecclesie ingressu priuetur. Nouimus namque quod mulier que fluxum patiebatur  sanguinis, post tergum Domini humiliter ueniens uestimenti eius fimbriam tetigit, atque ab ea statim sua infirmitas recessit. Si ergo in fluxu sanguinis posita laudabiliter potuit Domini uestimenta tangere, cur que menstruum sanguinem patitur, non liceat Domini ecclesiam intrare? Sed dicis: Illam infirmitas compulit medicamentum quidem contra egritudinem explorare; femine itaque et menstruus sui sanguinis fluxus egritudo est. Si illi sanguinarie conceditur sanitas, cur non concedatur cunctis mulieribus que nature sue uitio infirmantur? sancte communionis mysterium, in eisdem diebus percipere non debet prohiberi.« Postquam plenariam ualentiam consecuta est, abiecto uerecundie typho, ecclesie primo patefecit custodibus, deinde fratribus  hoc idem profiteri non erubuit omnibus. Forte enim didicerat illud diuini dogmatis, quia opera Dei reuelare et confiteri honorificum est . Fit plausus populorum unanimi deuotione eademque mente gratiarum munia Deo offerentium, qui in sancto suo mirabiliter triumphans tam magna et miranda per eum dignabatur exercere uirtutum magnalia. Sic matrona de rediuiua quam assecuta fuerat tripudians sospitate, tristem quam reliquerat repetens domum gaudio replet, letitiam suis, admirationem tribuens uniuersis.



CAPUT XXuI.

Salubri iocunditate et sincera letitia hanc diem ex restauratione plurimorum opulentissime refertam  omnibus festiuo triumpho ducentibus non defuere quoque regie auctoritatis nusquam reiicienda testimonia. Precellentissima namque Ludouici Augusti soror Berta  huic interfuit spectaculo spectabilis, et ipsa mirari et magnificare non desinens uniuersa: que, iubente antistite, cominus ad aram processit, et ante sanctum diu stetit, certosque apud se fingens numeros saluatorum, discernebat causas singulorum, ut ea fratri Augusto, suique palatii optimatibus congruo tempore referre ualeret.



CAPUT XXuII.

Altera die stationis persplendide, dum inter sacra officia ambonem domnus episcopus conscendens diuini uerbi predicamenta in populos qui conuenerant funderet, et lumen uerum sanctorum amare et  appetere perdoceret, ecce mulier quedam ceca his intenta erat: que tam illuminationem cordis per ministerium sacerdotis, quam etiam clementia martyris lumen perditum statim promeruit corporis. uidet, letatur, sanctum inuocat, adorat, beatificat: ductore postmodum non indiga, ad eius preclara properat pignora, ut uidens corpore, uidere compelleret si qui adessent cecati mente: simulque premeditari in se faceret, quam possibile ei subesset spiritualia interius accendere lumina, qui ea exterius tam facile recrearet, et inuisibiliter inuisibilia medicamenta, in quibus uellet, operando demonstraret.



CAPUT XXuIII.

Quinto ab ipso cenobio lapide est fundus, cui uetusta antiquitas Caprea  uocabulum indidit,  in quo erat colonus Gislenteus nomine, qui graui sarcina gibbi pressus cernuo acclinis gressu semper incedens, celum minime contueri poterat. Hic humane necessitudinis stipem agriculture mercabatur instantia. Itaque iam dicto die stationis indicte, celebrem festiuis gaudiis omnibus circumquaque ducentibus diem, iste solus solita cupiens explere exercitia, iunctis bobus properat ad agrum, exsequi cupiens dietarium. Cui uicinus quidam obuians, indictum ab episcopo feriandum replicat diem, hortaturque ac commonet domum redire, et festiuo cultu cum reliquis diem agere, sanctumque supplici interuentu ut sibi esset in adiutorium, exorare, Ille nichili pendens a sodali salubria sibi data monita, renuit, taliaque hebes ac stolidus responsa reddit: Hactenus  talia exercendo stipem qua utcunque sustentarer, penaliter acquisiui: istum pro cuius obsequiis me sollicite commones, nec audiui commemorare sanctum, nec eius quidquam debitor sum referre beneficiis, que ab eo bona malaue minime recepi. Ideo te mihi super hoc suadente non audiam, nec ab opere cepto desistam. Recedente die noctis quies oboritur: cum ecce miser ille miserabiliter arentibus neruorum compaginibus merito sue procacitatis totus in modum sphere contrahitur, ita ut crura femoribus adhererent. Nocte quoque insequenti os quo contumaciter locutus fuerat, in effigiem X littere maxillis hinc inde altrinsecus auersis distortum efficitur. Hoc  miserabile monstrum die secunda illucescente plurimis spectaculum fuit. Nocte iam tertia cum intolerabili cruciatu perniciter afficeretur, et qua poterat uoce eiularet, se coram uidet splendidissimi uultus atque preclari habitus personam assistere: a qua percunctatus quid pateretur, reddit causam tanti discriminis, et que patiebatur supplicia pro comtemptu sancti se recepisse profitetur. Sciscitatur utrumnam se deinceps corrigere uellet. Tunc ille sacramento se obligat, asseuerans nequaquam se abhinc incorrigibilem fore, nec ullum in omni uite sue tempore opus in festiuitatem prefati martyris exercere. Dicto citius qui erat, ut dixi, in modum glomuli contractus et quasi contusus, protensis in directum cruribus uigorem meandi resumit: die illa  aliquantulum ualentior noctis quarte uigiliis a persona qua et ante si meliuscule se haberet suggestus ait, hoc fas esse cuilibet cernere. Cui ille: Resume, inquit, sanitatem, et surgens propera ad locum quo Sebastiani martyris festiuis gaudiis celebratur solemnitas; et qua pro contemptu ipsius censura et seueritate multatus sis, quaue miserantis clementia mirabiliter absolutus, omnibus innotesce, ut exemplo tui nouerint hanc diem succedentibus annorum recursibus solemni ritu perenniter feriare. Protinus dicentis imperio pedisequa est sanitas prosecuta, et os quod distortum habuit, in proprium concessit statum: tamen usque uite finem gibbo non caruit. Nec mora, obsecundat imperanti, festine properat ad locum quo promiscua populorum caterua tripudians  ante sancti martyris excubabat tumulum; et que sibi contigerint ob ignauiam, coram fratribus replicat omnibus. Dehinc post gratiarum et laudis hostias Deo pro sui restauratione per sacratissimum agonithetam precordialiter delibatas, uerbere iam eruditus diuino, gaudium secum circumferens, familiare tugurium repetit, euangelizans omnibus quaquauersum ad sancti exsequias ebullientibus, nemini impune cedendum, qui eius solemnem neglexerit feriare natalem.



CAPUT XXIX.

Tabellarius quidam Rotfridi comitis, cuius quidem nomen memoria excessit, utroque pede claudicans gradiendi amiserat libertatem; unius quoque manus  ariditate multatus scribendi perdiderat facultatem. Taliter inualidus propinquorum manibus ante sanctum est notiue expositus. Nulla interueniente mora reuirescente manu fraudati sensus usum recepit, solidatisque basibus in statu suo protinus erectus constitit, ac gradiendi uirtute conualuit. O quam ineffabilis ac admiranda est diuine operationis efficacia! Nulla fuit dilatatio sanitatis, ubi expetita sunt suffragia martyris. Unum enim idemque illi fuit et uenisse, et salutem preripuisse. Itaque totius corporis potitus ualetudine, laudibus Deum glorificat, athletam Domini magnificat, propriisque remeat pedibus qui aliorum euectus fuerat manibus.



CAPUT XXX.


Necdum ipse atrio excesserat, ecce muliercula quedam succedit, manum aridam omnique humore exhaustam, cute tantum ossibus superducta cunctis ostentans, pedem quoque simili macie ac siccitate squalentem habens. Que ut aduenit, extemplo conualuit, etiam martyris experta uirtutem. Nam et manus nendi recuperauit officium, et pes gradiendi usum.



CAPUT XXXI.

Illa pro adepta ualentia ouanter egrediente, uir quidam claudicans intromissus est. Hic triduo solotenus ante sanctum excubans, sanari meruit accepto martyris suffragio.



CAPUT XXXII.

Gislebertus  Suessorum comes inter uirtutum  insignia, quibus probis pollebat moribus, eleemosynarum quoque compendia Christo sedule committens, celorum gazis tutius seruanda locabat. Erat namque ei inter prandendum familiare inopum debiliumque quos mense sue dietarios delegerat, curam agere, eosque ex his que sibi ex industria subtrahebat, pie refouere. Denique unus ex his per tria lustra debilis pedibus, Walcherus nomine, cum ante uiuificum martyris corpus stratus procumberet, in ipso orationis conamine illico sanus in pedes constitit, repropitiante sibi diuina clementia per inclyti martyris suffragia. Pluresque fuere ex eius admirabili recuperatione Dei laudatores quam fuerant eius debilitatis antea cognitores.



CAPUT XXXIII.

 Tunc e uestigio prosecutus homo quispiam, Eurulfus nomine, damnatis quinquennio luminibus, illico ut ante Sancta sanctorum manipula regente peruenit, amissum lustro iam lumen diuinitus illustratus perfecte resumit, et uarios mundialium rerum colores intenta oculorum acie contuetur.



CAPUT XXXIu.

Sequenti nocte opportunum tempus synaxis matutinalis aduenerat, cum ecce inter legendum residentibus nobis adducitur uir quispiam, Baldegerus nomine, qui nouennali circulo fraudatis lumine pupillis ceca tenebatur nocte. Hunc more solito martyr inclytus Domini miseratus nulla interueniente morula, antiquum uidendi usum fugatis tenebris reseratisque  refudit luminibus, et iubar solis quod diutina negauerat cecitas, irreuerberatis prestitit contueri luminibus.



CAPUT XXXu.

Interea dum his intenti miraculi stupore tenerentur qui aderant populi, puerulus guidam, Tedelgisus uocabulo, a primis uagitibus claudulus, quem iam dictus uenerabilis Rothadus antistes inter prandendum refouere consueuerat, ante tumulum sancti a parentibus allatus est et expositus. Hic uniuersis urbicis atque in suburbio positis tam facie notus erat quam debilitate. Qui dum secus sancti memoriam  procumberet, extemplo in directum subrigitur, et quam nunquam expertus fuerat integerrimam adeptus est ualetudinem: quodque ei non est concessum per naturam, adipisci meruit suffragantibus egregii martyris meritorum prerogatiuis per diuinitatis potentiam.



CAPUT XXXuI.

Longum ualde ac cuiquam spermologo difficillimum est uiritim ac personaliter ea prosequi que per eius uenerabilia merita uis diuina exercere dignabatur in uniuersalium passionum morborumque generibus, que humane conditioni aut originaliter naturali passibilitate accidunt, aut fortuitu proueniunt. Cum enim ex diuersa orbis latitudine fama uirtutum eius excita innumerabilis hominum  concurreret multitudo, ex omnibus tamen Galliarum Germanieque finibus transmarinis quoque prouinciis tanta populorum immensitas confluebat, ut omnem loci ipsius situm qui ampla satis latitudine dilatatur locustarum instar preoccuparet. Inter quos, tanta erat numerositas cecorum, claudorum, aridorum, leprosorumque, et energumenorum, lunaticorum quoque omnigenarumque debilitatum incommoditatibus prepedita frequentia, ut numeri summam uideretur excedere. In his omnibus tam frequens erat nutu diuinitatis per beatissimum martyrem sanitatum exhibitio, quanto et eorum qui medela indigebant numerosior erat concursio. Sanabantur denique non tantum uiritim aut personaliter, uerum etiam deni uigenique, et, ut ita dicam, gregatim,  adeo ut in die uigiliarum sancti ac uenerabilis confessoris Christi Benedicti abbatis, septuaginta et duo promiscui sexus et etatis, promiscue quoque et debilitatis, ipso uirtutifero martyre suffragante redderentur incolumes. Lumen ceci quod nunquam experti fuerant percipiebant, claudi gressum quem non nouerant, consequebantur. Erat in his qui deuotionis obtentu ad eius experienda confluebant beneficia timor immodicus cultui reuerentie mistus. Plerique enim crimina sua palam profitebantur, plurimi quoque igne in uisibili uisibiliter urebantur. Sed quibus erat mens sanior circumspectius satagebant non ante templi aditum introire, quam et mentes intro confessionis ac penitentie, corpora quoque aquis diluerent. Erat denique in diuersis speciebus  que uotiuis donariis ad confessionem huius precellentissimi ex diuersis prouinciis et regionibus pia fidelium offerebantur deuotione, tam ingens copia, ut ponderis numerique summam pene uiderentur excedere, adeo ut octoginta quinque modiorum diuersorum numismatum argenti cumulus excresceret, preter monilia uirorum ac mulierum, missoria quoque diuersi ponderis aliaque uasa; auri quoque nongentarum librarum summa fieret.



CAPUT XXXuII.

Sed quia omne bonum semper e uicino inuidia  comitatur, ceperunt plurimi sacerdotum zeli rubigine uri, prohibentes plebes sibi commissas ad eius toto orbe crebrius experta patrocinia properare, suaque ad eius preclara pignora uota perferre. Aiebant namque rectius fore, ut ecclesie in quibus baptismi fideique munus perceperant, ex his ditarentur stipendiis, et earum alerentur uidue ac pupilli: nec esse bonum se egere, et alios ditescere; se exspoliare, et alios induere. Huius liuoris rubigo adeo excreuit, ut etiam quorumdam episcoporum corda inficeret. Ex quibus Ostroldus, qui ea tempestate Lugduni  presidebat, dum sermonem de hac re habiturus ad populum pulpitum conscendisset, postquam diutino tractatu ad populum concionatus est, infit: Quid, inquiens, Suessionis peruagando  queritis, quasi Sebastianum martyrem illic reperturi? Noueritis sane quia Rome dudum post sui delibationem sepultus, hactenus ibi iacet a nemine motus. Habetis hic uenerabile Dei Genitricis templum, hoc frequentate, in eo uota uestra uouete et reddite. Non opus est uobis aliorsum uagari, et externa auxilia expetere. Per eam que fideliter poscitis, omnia donabuntur a Domino. Postquam affatim populum allocutus est, redierunt quique in sua: ipse diei ducens gaudia, uicina mestitia prepropere deturbanda, diem illam finetenus nox superueniens clausit: episcopus pransus cubitum pergit. Membra sopore resoluta cum iam conticinii tempus incumberet, ecce uir quidam ephebus eurythmiam  domni Sebastiani pretendens,  ante stratum eius constitit duobus secum dextra leuaque assistentibus, similique fulgore rutilantibus, infulis tamen pontificalibus redimitis. Ipse uero militari chlamyde amiciebatur, uirgam auream manu ferens. Qua pulsato episcopo uocatoque ex nomine, his eum uerbis increpando affatur: Ego, inquit, sum Sebastianus defensor Ecclesie, qui Roma olim pro amore Christi oppetii, qua et corpore hactenus sepultus iacui: nunc uero Dei predestinatione ob amorem Medardi Nouiomagensis episcopi, quem ad leuam stare uides, ego et hic dexterior Gregorius Romane urbis papa, Suessionis missi sumus, uti locum illum et eius incolas nostro patrocinio custodiamus, et custodiendo foueamus. Tu uero liuore ductus procaciter egisti hesterno aduersum me,  auertens plebem tibi commissam, ne ad confessionem nominis mei euntes uota sua in obsequium mei deferrent. Insuper falso perhibuisti mea humana illic penitus non haberi. Ut autem omnis scrupulositas ex hoc ab animo tuo pellatur, his uerberibus disce me illic, sicut nunc cernis, absque ulla corporis diminutione olim depositum iuxta confessoris Christi Medardi quiescere tumulum. Hec fatus uirga quam manu gestabat, cecidit cum uerberibus plurimis, precipiens ita: uade Suessionis pedibus nudis incedens, et stigmata uerberum que tibi irrogaui, palam cunctis ostenta, ut norint omnes me  illic fore presentia corporali, uirtute quoque spiritali preesse, et prodesse non solum loci illius incolis, sed et omnibus Galliarum populis Regi meo et Domino meo fideliter adherentibus, mihi quoque meisque consortibus, illius uidelicet loci patronis dignis obsequiis famulatum impendentibus. His dictis, celestia reposcit cum suis consortibus gaudia. Episcopus dolore uerberum et confusione insomnis, ut festinato cursu lux diurna redeat, anhelus exspectat. Qua mortalibus reddita, adscitis consecretalibus et necessariis amicis uisionem pandit, ictus uerberum tumentes ac liuidos detegit. Illi uero anxii plurimumque turbati, operis exsecutione, quod imperatum diuinitus fuerat, maturandum quantocius commonent. Denique instruitur iter, parantur et munera  inclyto martyri deferenda. Pedestrem ducem hymnis canora turma lente subsequitur quousque uentum est ad locum, in quo ingens frequentia populorum excubabat ante martyris tumulum. Omni deposito supercilio, deiectisque in terram profundo pudore luminibus, ruit prostratus in faciem tanta humilitate quanta et diuina correptus fuerat seueritate. Oratio in longum protenditur, gemitus et suspiria ex profundo pectoris proferuntur. Explicita oratione, capitulo competenti a loci ipsius primatibus eius commendatur supplicatio. Dehinc placabilia uota proferuntur, exinde nobilis fratrum concio aduocatur. Fit delicti confessio, ostenditur diuine censure subsecuta correptio, spondetur per omne uite sue tempus feruentior erga beatissimum martyrem permansura  deuotio. Itaque uir Dei uerbere diuino iam eruditior factus, mente sincerior, corpore uegetior Lugdunensis cathedre sublimia gratanter repetit fastigia. Huius rei exitus tanto nunc notior omnibus exstitit quanto et persone dignitas famosior fuit, et situ loci in edito posito res in sole gesta occuli sub modio minime potuit. uenerabilis ergo uir, iam dictus Ostroldus episcopus, ab optimo didascalo docte docilis factus cepit libere priuatim publiceque docere nequaquam fore quempiam a diuinis uerberibus immunem, neque cuiquam impune cedere, qui Sebastiani martyris contemptui duxerit memoriam excolere. Sic cessit plurimorum inuidia martyris uirtutibus uicta, et per unius corporis cutem a multorum cordibus inuidie uirus tali est extusum malignitate.



CAPUT XXXuIII.


In prouincia Aquitanie, in pago Aluernico, uico Tudurninse, est cenobium meritis huius precellentissimi martyris ac nomine consecratum: cuius primarie constructionis ratio huiuscemodi ueridica fertur relatione fuisse. Fuit in eadem regione sacerdos quispiam morum probitate notabilis, actu ac nomine Magnus, qui et ex euentu quod ei non fortuitu, sed nutu deifico prouenit, loco illi nomen indidit, ut ab ipso Magnus-Locus diceretur et esset, siquidem inter cuncta eiusdem prouincie monasteria famosissimum hodietenus habetur ac nobile. Hic itaque dum fidei  ardore ferueret, uirtutumque pio amore mentisque alacritate succresceret, diuine dispensationis moderamine quo flagellatur quisquis a Deo diligitur, ualida febre corripitur. Cuius diutino incommodo ingrauescente, uiribus fractis, omnique salutis spe destitutus, monetur per uisum celerem gressum pretendere Romam ire, martyris Sebastiani pretiosissimum mausoleum fidenter expetere; illo se liberaliter saluandum uisu discit ueridico. Illico aliquantisper uegetior redditus, nil de uisionis effectu cunctatus, facultatulam suam disponit ob longioris uie difficultatem; que erant necessaria opportune sumit, arduum tanti itineris laborem anhelantibus pia deuotione precordiis humilis ac submissus arripit. Hodeporico  licet difficulter expleto, mundi  dominam optato tandem uoto ingreditur Romam, scandensque templum toto orbe sanctius atque famosius, excessus suos plurima precum confessione Deo per summos celestis curie consules precordialiter committit. Dehinc lustratis Christi martyrum sepulcris, quorum numerositate atque uictoriis urbs Romana singulari tripudiat priuilegio, peruenit ad catacumbas tertio ab urbe milliario; ingressusque ecclesiam in qua quondam beati Petrus et Paulus apostoli conditi fuerant, ad quorum uestigia belliger iste uictoriosissimus, de quo sermo texitur, se delegauerat sepeliri, uotiua prece diu incubuit. Hinc ab oratione se subrigens perfectissimam effert incolumitatem, tam robuste redditus ualitudini ac si nulla unquam febrium accensione, aut alicuius incommodi  uexatione fuisset infectus. Dehinc, ut reor, instinctu illustratus diuino, puluerem qui circa sepulcrum eius erat, detergens, cum summa fidei deuotione collegit, eumque pro magno in patriam perferendum secum reponit thesauro: resalutatisque beatis apostolis, sanctisque omnibus Romanam urbem suis meritis ac presentia illustrantibus, genuinum Aquitanie plenus gaudio repetit solum. Quam ingressus, antequam familiarem reuiseret domum, deuenit in locum quemdam aquarum decursu nemorum quoque amenitate iocundissimum. Cumque et locus oculis blandiretur, et hora tardior succrescens pigra itinere corpora suaderet recreanda, depositis sarcinulis prandio indulgent. Inter hec sole ruente noctis quies blandi soporis amica subintrat.  Presbyter sacrum quem secum detulerat puluerem collo subducens, ramusculo arboris, sub cuius umbraculo discubuerat, appendit, dehinc temperius cubitum se collocat, quasi die crastina maturius profecturus. Subsequentis diei primo diluculo, instructis sarcinulis uie se reddere cupiens, apponit manus ad arboris ramum quo uirtutifer dependebat puluis, protensisque toto adnisu ulnis minime hunc non solum capere, sed nec contingere ualuit. Iterum iterato se ad soluendum eum extendens, pedibusque quidquid manibus occurrere potuit subiiciens, frustrato  conamine substitit. uicibus succedentibus comites eius arbusculo inherentes casso sudant labore. uolans fama ad tam grande spectaculum uillanos contiguos aduocat. Hinc inde uulgus promiscuum confluit, et hoc ipsum mutuatis uicibus attentantes, quod rumore didicerant experiendo probant. Depositis sarcinulis die illo inter uelle ac nolle pausam capiunt; recentiores, qui aduenerant alternatim se ingerentes, lacertis stupentibus uane desipiunt. Undecunque uariis possessi languoribus concurrunt. Operatur uis deifica per meritum sui martyris omnigena miraculorum signa, cecis uisum, claudis gressum tribuens; alios truculento possessos demone purgans, quibusdam audiendi loquendique naturalem effectum, noxio euacuato, largiens. Interea  dominus fundi, quo hec gerebantur, cernens tam mira ac stupenda in sua actitari ditione deifica sacramenta, adscito de officio reipublice tabellario, facta legaliter traditione delegauit eam sancto iure perpetuo possidendam. Sic per incrementa dierum, et cultus religionis et loci situs, quorumcunque dapsilitate fidelium capiebat augmentum. Primoque in eodem loco, oratoria cella construitur, postremo crescente deuotione fidelium monasterium  inibi constituitur, et honore ac nomine pretiosissimi martyris Christi Sebastiani episcopali benedictione consecratur; monastice quoque religionis ordo sub abbatis regimine substituitur.



CAPUT XXXIX.

Prouectiore iam tempore, cum rigore monastice  discipline locus idem succresceret, fuere duo sub ouino uellere in eodem cenobio pseudo-monachi, qui caulis gregis Dominici quibus inoleuerant, obscena qualitate dissidentes, sepenumero ab abbate seu preposito redarguti, commoniti atque correpti, cum procaci inquietudine cordis aurem subducerent, et salutaribus monitis nullatenus cederent, iuxta sacre legis instituta, ne omnem gregem adtaminarent oues morbide, discidium eis seuera inuectione a sacre legionis comminatur corpore. Quo illi comperto, noctis intempesto queque rapere potuere clanculum e monasterio auferentes, fuga elapsi, utriusque propositi, sui scilicet et per hoc animarum exitii immemores, qua propria illicebat uoluntas uagabant incerti. Denique Italiam, talium  receptricem congruam sibi latebram prospicientes, abiecto, ne a quolibet recognoscerentur, habitu, adire contendunt. Qua cum morigerum peregrinationis sue locum reperissent, postquam sue uesanie satisfecere, uotiue tranquillitatis ac intime in monasterio securitatis reminiscentes, tedio et labore prediri exsulatus dissoluti, spes si receptus sui sperari posset, reuersionem quam maxime moliebant, et hoc sibi lucri fieri inuicem sermocinabantur. Ad hec rubor confusionis pro sui qualitate piaculi progressum omnimodis inhibebat. Inter spem metumque suspensis  uisus est eis sermo conducibilis: quo suppresso crimine, cum honoris augmento loco restituerentur proprio, scilicet ut uie sese laboribus adhuc extenderent, Romam irent et sanctorum aliquem emerent, cuius euectione indulgentiam apud suos mererentur et gratiam. Hoc animati commento celitus  sibi immisso, nefanda frustrandi fiducia uagi Aquitanici cum callidis fabulaturi Romulidis perueniunt. Reuerendum antistitem et togatos diuertunt senatores, iuxtaque Salomoniacam sententiam, sui sollicite perquirunt similes. Agglutinantur ocius mali cum peioribus, deteriores cum deterioribus, et, inter alterna insulsaque colloquia, genus patriamque interrogati produnt. Sciscitantur iterum quid cause exstiterit, pro qua a  remotis procul finibus inibi deuenire placuerit, et talia ac tanta discrimina subierint, et ueluti eis compaterentur argumentose cuncta perquirunt. Illi uotum pandunt, in agendum dari sibi dexteram suppliciter exorant. Monasterium in sua regione construxisse asserunt, quod sanctorum indigere per omnia pignoribus profitentur. uersuti Romulide per plura sub sua obseruatione, ab ipso pontificum summo commissa inesse, et quibuscunque uellent pro libitu precipua conferre posse iactitant. Hi pecunia apud eos se impetrare uelle, si res haberet effectum, asserunt. Tunc illi securitatem obtinendi que cuperent, si tamen dictis fidem adhiberent, promittentes, uocabulum sancti quem potissimum uellent exquirunt. Sebastianum martyrem pronuntiant; sua pro eo omnia,  que in presens habere poterant, multoque postmodum pluriora atque pretiosiora iureiurando spondent aduectura sine mora de patria. His Romulide sponsionum illecti blanditiis, temporis opportunitatem, ne denotarentur, explorare debere necessario confingunt. Quo reperto et indito in eodem se re exhibituros loco caligose noctis articulo pollicentur, ubi et ipsos adesse oportere statuunt. Interea dum quid eis in hoc interstitio subdoli placiti faciendum sit uersuta mente machinantur, comminiscuntur proximo foro cuiusdam Cesaris sarcophagum, multa aromatum delibutione refertum, denique ad condictam uenitur horam. Ante maturum illi, quos uoti ardor, impatiens exestuabat, accurrentes Romulide lucrum inhiantes obuios habuere. Silentium ceu  tremuli innuunt, ad illius homuncionis Christiane regenerationis expertis tumbam pedetentim perueniunt. Si martyrem expetitum uidere et consequi uellent, promissam expromere et appendere pecuniam iubent. Reuulsoque sarcophagi operculo mirifice uirtutis ambare  suauiter redolentis uiri faciem demonstrant. Quod isti contuentes, genua celerrime procuruant, ac suimet in adiutorium flebiliter inuocant. Omni suspicionis controuersia cordetenus eliminata, illis omnino utpote sacrorum custodibus ex toto creduli, quidquid in suppellectili sua habuere, promptissima deliberatione, tali techna delusi  condonauere. Tum denique quanta norunt uel sufficiunt officiositate, non hunc quem celesti munere optimum defensorem et inexpugnabilem protectorem Francia promeruisse gloriatur, quinimo eum qui nec solo dignus uocabulo martyris omnino fuerit proprio merito excipientes tyrannum, inani spe totis precordiorum fibris exsultantes pernici gressu future ruine improuidi patriam repetiere; dumque sibi fingunt optima premia, pessime cecati nequeunt intueri supplicia illicet adfutura. Fines egre diuque desiderati ruris priusquam attingerent, graui usi consilio pre se nuntios mittunt, qui amabilis et iugiter honorabilis sancti Sebastiani martyris aduentum detegerent, et sublimes quosque in susceptionis eius officia animarent. Locum tanti spectaculi delegunt,  et diem quo sibi propere occurrere debeant liberaliter innotescunt. Abba predicti uenerabilis loci et fratrum pallida concio eorumdem quondam fratrum suorum oblita scelerum, congratulantur per eos ab illo supremo bono tantum potuisse perfici bonum, eosque post casum beatiores predicant, eminentiores suo in collegio unanimi fauore preiudicant. uexilla uelificant crucis, tropea et splendida expromunt philacteria, heu proh dolor! pessima pro his commercia protinus recepturi. Populosa usquequaque turba hoc dulcisono rumore euocata, plebeii cum nobilibus et pene totius nationis potentes religionis feruore succensi obuiam uota secum parta feruentes uadunt alacres. Quid plura? excipiunt tandem non Christi martyrem gloriosum, sed antichristi satellitem  truculentum; non illum famosissimum Romulee quondam prime legionis signiferum, sed Satane dulcissimum glareis cocyti ministrum, atque cum magna hymnorum gloria ad sacrosancta usque  inuehunt altaria. Festiua celebrant gaudia luctuosis mox questibus deturpanda, eaque quotannis solemniter recensenda consignant, finetenus illicet desitura. Post multiplicia missarum hymnorumque officia, epulis lautioribus fessa fratrum caterua refectorii penetralibus conuiuatura succedit. Inter prandendum humanitas omnis exhibita letitiam ubertim multiplicat, quam nimis uicina et ualde impia confusio deturbat. Nam dum licentius edulio et mero indulgent, et ex precepto abbatis sui illi duo qui reliquium illud sacrilegum  Roma exportauerant, ad custodiendum templum ne uel ad modicum lucerne deciderent, cum aliis residerent, nutu diuino cuius dilectissimi militis cultum miser immeritus usurpauerat, fragore horribili et turbine perturbatus diuino sancto altari detrusus pauimento elapsus iterumque relapsus corruit, concidit, nunc hac, nunc illac parictibus sese collidens, iterumque se modo iosum  , nunc sursum efferens contunditur, conteritur et in frusta dispergitur, martyris nomen et officia que inaniter presumpserat, cum ludibrio et dedecore pollinctorum spurcissimorum qui eum illinc aduexerant, his mortalium  auris perditus amittens. Flagitii auctores, unus truculento spiritu, alter sensu inanis efficitur, ambo tamen quid egerant gestu corporum ostentabant. Reliqui omnes qui aderant, et martyris suffragia uirtutumque pragmata expetebant insperato et nunquam experto terrore perculsi, semineces fugam maturauere raptim. Prandentium aulam peruolant, sibi subueniri et auxiliari insanis uocibus proclamant; heu! domini Patres, inquiunt, surgite, properate, succurrite, a seculo nusquam consimile piaculum uidete. Proh pudor! improperium perpes et rubor confusionis nunquam abolendus! ipse diabolus hodie hic est in tyranno allatus. Quidquid pre manibus erat prandentium abiecto, cum ualido strepitu mensis exsilientes, signaculo et uirtute sancte crucis  certatim communiti templum penetrant; finitimi quoque qui caritatis affectione retenti fuerant, undecunque decurrentes conueniunt. Quid memorem? tam repentinum et insperatum gaudium subitaneus et nunquam suspectus preoccupat luctus. Contuentur cominus pauimento prolapsum illius nefandissimi et miserrimi hominis particulatim cadauer diuulsum, dolentque se in articulo modici temporis amisisse gaudium, quod gratulabantur sine fine mansurum. Fit clamor confusus, omnium stupor attonitus. Aduersum flagitii auctores plurima uulgi concurrens manus infremescit. Alii lapidandos sacrilegos, alii patibulo appendendos, quidam igni comburendos, aut letho quocunque atrociore puniri debere maledicis eloquiis lacessientes acclamabant. uerum quibus  erat cor docile ac mens sincerior, nequaquam eos humano posse damnari preiudicio astruunt, quos diuine seueritatis censura iam plexos fore liquido contuebantur. Interea collecta particulatim putredine dirempti illius infelicis cadaueris in sterquilinium uulgi stercus spurcissimum proiicitur, obruitur et proculcatur, ultimumque ei uale anathema perpetuum imprecatur. Rastris pauimenta eraduntur, aquis diluuntur, et sacre respersionis unda purificantur.



CAPUT XL.

Iuuat conferri huic facto antiquum illius rei geste euentum quod contigit in populo Acharonitarum, quorum deus erat Astaroth, ut Regum promit historia, qui templi sui aditibus Arcam Dei repositam  secum habitare domo una non sustinens, prepotenti quodam numine concussus in terram ruit, eiusque caluaria in ipsius idoli limine manusque precise truncus iners suo ut erat transfixus loco remanens, opprobrium suis cultoribus perenne reliquit. uerum longe aliter his quibus sincera in Deo fides et promptissimus erat, tametsi minus doctus, et ideo male illusus famulatus, quam Allophylis rite contigisse perpenditur. Illis enim in ultionem et penam, istis  autem et huiusce religionis ad fidei robur et constantiam, ne perfacile incertis assensum tribuant, neue antequam approbent, sanctum dicere aliquem mortalium audeant, iuxtaque Dominice eruditionis instituta, cum dixerint: Ecce Deus hic, aut ecce illic, credere refugiant, ne per hoc forte diabolice fraudis occasione admissa posthabita latria sui Conditoris quodam modo offendant in idololatria.



CAPUT XLI.

Igitur necdum longeuo permenso spatio, beatissimo et omnifaria laude dignissimo martyre Sebastiano penes Suessorum urbem honorifice illato, ac cum magno tripudio excepto, cum eius  prodigiorum atque signorum fama crebresceret, de ipsis quoque ultime Tile finibus ad eius  fragrantia pignora confluerent, abba predicti monasterii, de quo sermo habitus est, audiens hoc, gaudio repletus commonet suos hortaturque celerrimum illuc protendere gressum, se ducem et preuium itineris? exhibens, ut, quod non poterant in toto, partem saltem uel modicam mererentur ex toto. Quo cum peruenissent, et a Rodoino preposito fratribusque ex more suscepti humanius agerentur, causam sui itineris pro qua tantum onus subierint, lacrymabiliter fundunt, immeritos quidem se muneris quod expetebant adipiscendi profitentes: sed quia eiusdem erant ordinis  , fraterne erga sese caritatis, qua singulariter beatificabantur, reminisci et spei cuius deuenerant, sueque deuotioni consulendum precabantur attenti. Olim, inquiunt, Patres conscripti,  duo ex nobis quidam exeuntes Romam perrexere pro hoc quo Deo fauente presenti fruimini patrono. Quid multa? furtiuum dantes pretium, quemdam cuius ignoramus uocabulum, mercati sunt tyrannum. Hunc ad nos miserum et in ipso pariter deduxere diabolum. Qui susceptus a nobis quidem est solemniter, sed Deo  indignante detrusus mirabiliter. Nam cum nescii sacre uirginis Marie illum super aram imposuissemus, ac festiue composuissemus, pransurique cum pluribus qui conuenerant resedissemus, de subito ab altari in ere leuatus, in terram elisus cum ingenti stridore decidit, et sibi obsequentibus qui in basilica remanserant, horripilationem nimiam iniecit, exterritosque ab ecclesia perturbauit. Qui cum ad nos usque pallentes  et pene exanimes intrassent que sibi accidissent in conspectu conuentus uniuersalis teterrimis uocibus insanientibus similes publicare ceperunt. Silentium utpote rei geste ignari innuentes nullatenus cesserunt imperantibus, quin, sicut ceperant, irreuerenter publicum ignominie malum clamosis exsequerentur uocibus. Nos concito gressu ecclesiam ingressi, in frusta quassatum membra disiectumque illum, qualis quantusue erat nostris  congruentem actibus sanctum inspeximus. Hoc rumore passim denotamur, et importabili improperio iaculamur atque confundimur. Ut hoc ergo pudore tandem aliquando carere queamus, ad uestram uenerabilem paternitatem confugium facimus. Superest ut destitutioni nostre compati et subuenire beatitudo uestra non dedignetur. Credimus etenim tedii nostri nos onus exposituros, si a caritate uestra quantulumcunque reliquiarum eius consecuti fuerimus. His acceptis, Rodoinus fraterno affectu compassus condoluit, et cum uoluntate Patris Hilduini et fratrum consensu auxilium in agendum spopondit, relataque prius coram fratribus causa, non abnuere uotum, insuper ut sancti cresceret cultus et memoriale, hoc se plurimum dixerunt amare. Illud  denuo domno abbati cum innotuisset, et ille fratrum super hoc postulationem ab eo quoque percepisset, linteum eis per collationem uenerabilis Rothadi antistitis, quo uiuifica membra martyris inuoluta fuerant, conferri precepit. Qui dum ad opus assisterent et linteum de theca petentibus tribuendum proferrent, illi iracundia succensi, reliquias sancti, non linteos, quibus in sua regione abundarent, se expetisse dixerunt. Quibus cum a circumstantibus fratribus non alter, sed is esse firmaretur, quo a Roma illuc usque eius sanctissimum corpus ad os intrinsecus fuisset obductum, nulla ratione eis satisfactum est ut illud reciperent. Audistis, inquiunt, domni Patres, iam toto orbi notissimam confusionem nostram quam uestro beneficio estimauimus diluendam.  Cur inhonesta nostra innouare conamini? liceat nos uestra cum gratia patriam non ingeminato ludibrio, ita ut uenimus, expeditos redire. Rodoinus, concitatos illorum contra se animos uidens, nec satisfactionem agere satis curans, linteum diligentius replicans cistula recolligit, non ita se domini sui uilipendere tegmina dicens, simulque adiiciens quoniam, aliis quibus in pectore robustior fides ualeret, satius his communicari deberent. Illi uero eo ibidem die commorati, cernentes nil se in hoc facto profecisse, penitudine acti senioribus accitis supplices obsecrauere quatenus pro eis paterna pietate apud uirum intercessores existerent, ne tam tristes et uacui in sua a sancto illo loco regredi paterentur. At Rodoinus suorum precibus flexus, non totum ut  prius, sed partem sacerdotum manibus sectam largiri iussit. Quam illi multo gratiosius quam ante deuotis fidei mysteriis excipientes, et honorifice preparato sacello reponentes, missarum solemniis nomine martyris rite celebratis, religiosa secum cum hymnorum melodiis fratrum comitante caterua sic feruntur ac propria. Quo cum peruenissent, multarum uirtutum et sanitatum gratia clarificata pignora ipsius meritis et nomine preeminentis fastigii contradiderunt in aula. Ubi usque in hodiernum eius merita uigent gloriosa, palmaque uirtutum eius  multipliciter floret frequentius atque magnificentius, quam eo loco quo uirtutiferum eius corpus debita fidelium populorum frequentatur deuotione. Sint ergo et nobis et illis optamus eius proficua patrocinia, qui nostrorum dapsilitate patrum illius tanti pignoris meruimus esse participes.



CAPUT XLII.

uidimus quosdam nec spernende probitatis uiros, qui Suesse ciuitatis uenturam, quam formidamus, ruinam ab his qui audiere se protestantur percepisse. Turricula erat in eadem urbe, orientis occiduas spectans plagas, super quam spiritus ambiguus, cum iam noctis tetras aurora cepisset umbras spargere, terribilis sententie ter ingeminatam profudit uocem dicens: ue, ue, ue tibi, Suessio, Sodoma ut  olim et Gomorrha, ualidis ignium flammis concremanda, et in uacuos fauillarum cineres redigenda! Inuisa nec a quoquam cognita persona, sui officii mysterio functa, gestu celebri tenuis sese perabdidit auris. Hanc lethiferam uocem qui tunc antequam diesceret  uigilare poterant, horribiliter intonantem, non solum in ipsa urbe ciuiles, uerum suburbani quaquauersum degentes audiere. Cuius fama de regione in regionem peruolans omnibus celeberrima facta est. Quam rem a multis qui nostris superfuere temporibus sine suspicione falsi consono relatu audiui, eamque huic operi adnectendam ratum duxi ad correctionem omnium eamdem urbem inhabitantium, maxime illorum qui se turpissimo et nature improbo crimine fedare non uerentur:  et hoc idem ipsi Patres et predecessores nostri qui nobis ista narrabant, meritis et interuentu huius nostri piissimi protectoris deputabant, quod nequaquam hoc sua tempestate impletum  uidebant. Adiiciebant preterea priusquam ille Roma deueheretur, horrendas sepius ibi reproborum spirituum per plateas perque edes illusiones importune ciuibus machinatas. Sed eo ueniente uapor ueluti fumi euanuere, uniuersa quieta seueritudine beneficio eius uulgo disposita, et humanis commodis placido famulatu prestita.



CAPUT XLIII.

Preterea memorandi Cesaris Chlodouici qualis quantaue circa sanctum deuotio fuerit, largissima operis patefecit exsecutio. Comperto namque diuini  numinis presentia per martyrem Christi incircumscripta inibi patrari miracula, regali exutus purpura calceamentisque tertio ferme lapide reiectis, cum coniuge nudis ad monasterium quo iam locatus fuerat, processit plantis: et quia aliquos flagitiosos audierat imperatrix Iudith ui quadam imprefocabili in conuentu publico crimina sua detexisse, et odii liuore interius perustos palam exterius metuendo nimis examine ignis atrocibus concremari, pro eo quod priusquam loco deuenirent, suorum criminum appetitus dignis confessionum ac penitentie remediis  cercere neglexissent; anxietatis nimie procellis elisa, cum precognouisset illuc Cesarem iter disponere, nec se ab eo absque sui rubore dirimi posse; totam se ad propitiam Redemptoris contulit omnipotentiam, agensque cum uenerabilibus  sacerdotibus culparum suarum secreti mysterii munus, cum Psalmista orabat ut ab occultis suis mundari, et ab alienis mereretur absolui. Eleemosynarum interea impendiis ceterorumque bonorum operum exhibitionibus per spatium interiecti temporis quod prescierat, incunctanter operam dedit: sicque demum, religiose maiestati uotiua comes effecta, ad sancti martyris limina preclaris meritis precipua properauit. Cumque Abba reuerentissimus Hilduinus et fratrum ornata cohors tante celsitudini assurgens,  festiuo apparatu utriusque eorum pro foribus seruans aduentum ueniret, et tandem susceptos ad tumbam martyris canoris uocibus concrepando deduceret; in humili quo erant habitu solotenus cum multa nobilium phalange substratis cominus sibi palliis, antequam margines attingerent altaris, extemplo in faciem ruentes, gemebundas ac lacrymarum rore madidas preces militis ipsius merita recolentes, piumque intercessorem inuocantes uniuersali Domino protractis suspiriis effudere. Inde ab oratione surgentes, uersu congruo omnium assistentium uoto eorum commendatur oratio. Igitur aulam tante sublimitati prouisam introgressi, imperialia et ea que tunc cultiora fuere ornamenta reinduti, et diademate compti, missarum solemnia Cesar consistorium  scandens in honore martyris fecit decantari. Qui cum ad Euangelium uentum est, calicem aureum cum patena, patris sui Magni Caroli monogrammate  insignita, manibus propriis inter legendum ponderis ingentis tenuit, et cum oblatione sacranda eidem dicauit. Post expletionem quoque celebrem ad uestigia eius cum coniuge accessit. Ubi, cum sese prolixa oratione Deo per sanctum commendauissent, complexiua et omni euo reminiscenda deuotione singillatim a stemmate usque subuculam cultu regali exuti, uterque martyri inibi reposuere. Textum deinceps sacrorum Euangeliorum  aureis characteribus  exaratum, laminisque metalli eiusdem absque admistione cuiusque materiei inclusum, thymiamateriumque 40 et 8 syclorum eiusdem speciei, et uastam olei amphoram ad luminaria concinnanda, mente promptissima obtulit; monetam etiam publicam cum incudibus  et trapezetam perpetuo famulatu sacris ipsius deseruituram subdidit. Abbatiam quoque protomartyris Stephani Cauciacum  , que septingentarum familiarum esse perhibetur, ad templi fabricam spatiandam dedit, et precepto regie auctoritatis ne a quolibet temerario abriperetur, cum obtestatione et anathematis innodatione annuli sui impressione signato roborauit. Quod cum sepius monasterium inuiseret, tanta deuotioni pristine postmodum incrementa adiecit, ut cum quadam  die ad sancte Sophie  capellam, que palatio  inherebat, oraturus procederet, ad limen substiterit, eamque a foris intuitus optatiuum illico Dauid, quo in construendo Domini tabernaculo anhelabat, baculo flauentis auri innixus decantauerit dicens: Hec requies mea in seculum seculi, hic habitabo quoniam elegi eam . Mirum dictu! ueluti assistentis martyris hec essent auribus data, ipsius eiusdem solis uesperi prodiere magnifica triumphatoris egregii signorum tropea. Nam octodecim sexus utriusque sanitatum curationes presens sub eadem nocte, priusquam cubitum pergere disposuerit, cernere promeruit. Contuebantur istorum glaucomina fugatis tenebris iubare rutilantis luminis splendentia: aliorum uncas manus et arentia brachia  laxa; suras enerues et uestigia retorta uigore magis dato quam reddito directius protensa; quorumdam aures sanguine fluentes, quas surditas diutina damnauerat, nunc lenis et tenuis sonus approbabat ualde perspicuas; pessimum in quodam, sed deuictum et exclusum potenter sinistrum spiritum, lepre maculas abolitas furentium insipientes rite demutatas mentes. His ad uotum fruitus Cesar nullo incredulitatis errore eius pectore mouente, amoris supremi et incomparabilis affectum erga martyrem sanctum sollicite in posterum se deuouet conseruaturum. Inenarrabiles gemitus et suspiria fletuum nimbis respersa  multiplicans, eum ueluti carne presentem cerneret excolebat, uenerabatur et deprecabatur; et quia sine hesitatione quod expostulabat donari ab eo sibi posse credidit, uoti compos effectus idipsum adeptus est salubriter. Quid autem fuerit quod ita eum rogasse premisimus, series subsequens, imo idem in serie secretissimum suum enarret sacramentum.



CAPUT XLIu.

»Fractus robusti olim brachii uires ego Ludouicus, Cesar imperator Augustus, Dei dispensante gratia orbi Romano imperans, cum late in populos iuris habenas immoderatius relaxauissem, indulgentia nostra quidam dissoluti impugnando pietatem, infidelitatis prorupere crudelitatem. Quod malum eo  usque incanduit ut ipsos quoque predulces natos meos in me seuire compulerint, et secum de nece sui genitoris tractare fecerint. Ad locum sic forte uenitur, qui ex euentu rupte fidei pacis et sacramentorum Mentitus-campus  ex tunc appellatur. Hic me omnis pene meorum militum manus deserens, eo, ut retuli, perduellio filios meos horrendum facinus inuoluit, et prefices sceleris esse delegit, insonti mihi multa morti obnoxia imputantes; a nunquam lesis multipliciter lesus et delusus, nefandorum actuum meorum non immemor, equissimo Dei iudicio hec me digne perpeti comminiscens, casus equanimiter ferebam. Suessionis ciuitatem deinde inimica cohorte uallatus, ad sanctorum dominorum meorum cenobium perductus sum, et  quia sciebant me illum locum diligere plurimum, consiliabantur inibi me fortuitu post desperationem sponte arma positurum. Quo cum me publica custodia arctauissent, quatenus quod callide tractauerant opere consummarent, quosdam submiserunt qui uxorem  meam in monasterio uirginum sanctimonialem factam uel  mortuam mihi nuntiarent. Filium quoque meum paruulum et innocentem Carolum bone indolis puerulum, quem nouerant pre omnibus mihi amantissimum, attonsum et monachorum firmarent cetui adnixum. Quod ego audiens, et me continere non ualens, quippe qui regni decore spoliatus, coniuge priuatus, filioque essem orbatus, diebus non paucis eiulans nullo consolatore fruitus, languoris  uiolentissimi paulatim me persentiebam ex tristitie magnitudine estibus aduri: et quia preter Deum consolatorem neminem habere poteram, quoniam quidem aditus et colloquium negabatur omnibus, ad ecclesiam tantum et ad fratres raro  uia, et ipsa cum summa prospectione custodum patebat, insedit animo illac ire. Quo cum deuenissem omnium uestigiis prouolutus, morbi quo afficiebar plagam medicis sapientibus retuli. Quibus ut quanti leuaminis apud propitios dominos obtinerent supplicaui, et ut pro requie coniugis quam exemptam uita arbitrabar, missas celebrarent, et attentius orarent, uenerabilem religiositatem eorum obnixe effiagitaui. Qui afflictionibus et miseriis meis prudenter compassi, per merita et interuentum sanctorum quibus deseruiebant, ueluti futurorum prescii proximam pollicitati sunt ab Omnipotente adfuturam medelam, si tamen fidei sacramentis animum accommodarem. Sic ab eis bene confortatus post orationem ab illis deductus notis ergastuli antris, ita demum  sum restitutus. Sequente noctis umbra cogitatu sedulo lucicomum desiderabam cernere sidus: ingressusque sancte Trinitati  uicinum carceris oratorium, post matutinalem expletionem solus inibi pernoctans, cum per fenestram extra intuitum dirigerem, quemdam custodum ultra uires immerito tamen mihi infestum, sub imbrice cominus uideo iacentem, et, ne uel permodico maceriei foramine elaberer, ipso statu seruare cupientem. Quem somno et mero sopitum deprehendens, inter alta cordis suspiria ridiculum mihi omen melius aspectans oboritur. Enimuero cum ita diffusum solotenus et eius ensem frequenti ceruicalis, quo superfuerat expositus, repulsu uiderem penes fundamina basilice impexum, scalam concite que ad accendendas faros angulo  fuerat reposita subiens, funiculum otio torpentem super a laquearibus solui: cominusque hastas quibus uexilla tempore litaniarum ferenda aptantur conspiciens, uni earum funiculum cum laqueo subnexui perque eamdem fenestram ieci. Hac comprehensum arte mucronem sustuli, inque altas et squalentes feci iactari latrinas, uocatoque eius nomine, aio ad eum: O custos peruigil, tuorum spes fidissima, uigilasne? Ad hec ille: uigilo, et bene uigilo. Cui iterum ego: Et quid struis? Et ille: Quid de his, inquit, tibi? Rursus ego: Si tibi forte repentina necessitas cogeret, forsitan gladius manu abesset. Illo ad caput brachia conuertente et eum huc illucque queritante: Si me, dixi, sic custodisses, hodie  me nequaquam hic habuisses. Quidquid, inquit, illud est quod de mucrone actum est, satis superque te ut iussus sum seruaui, et seruare curabo et ego. uade ergo, et in munere fidelitatis huius et uigiliarum tuarum illo in loco competenti armamentorio quem turpiter amisisti recollige mucronem. Eadem  ipsa die quidam fratrum explorantes, totius cause mee ueritatis tenorem per Harduinum, qui quotidiano ministerio ante me missas psallere consueuerat, scripto miserunt. Cumque de more ei oblationes  Deo mactandas, maxime pro coniugis mee absolutione, quam humanis exemptam rebus credebam, offerrem; ille meam cautius stringens manum, secus altare esse  dixit. Post consummatam hostiam, omnes cum foras egressi fuissent, substiti solus, et sacello proiectam colligens rotulam, uiuere uxorem, et nil in filium meum sinistri operatum cognoui, et perplures iamque peniteri quod taliter fidem ruperint, et a me discesserint, ferocibusque animis certatim restitutionem regni moliri. Quod, Deo fauente resque in melius per ostentum sanctorum  suorum transfundente, ad perfectum deduxere. uerum quanquam augustius regni recuperato fastigio pristine dignitatis perfruerer gloria, meorum attamen non immemor uotorum ac precationum, quibus excellentissimum martyrem Sebastianum rogaueram, et me incunctanter accepturum credebam. Insurgente rursus perduellio cum passim regni quietudo propugnaretur, et pacis tranquillitas confunderetur, pro his sanctum supplicaturus, ad predictum accessi locum. Et quia sepenumero in huiuscemodi priuatis seu publicis eius prepotens auxilium fueram expertus, super his quoque solitum quo impertiri dignaretur precabar enixius. Proxima ruente nocte illud quod ante dies rogaueram, nocturno uisu accipio euidentissimis indiciis ab eo  celitus, ut reor, mihi condonatum: et cum ingruentium cladium ruina nulla pateretur ratione optatas inibi duplicare moras, hinc digressus discrimine me pro commissis a Deo populis tentabam impendere, et certamini, si res exegisset, uiriliter exhibere. Hinc me proficiscentem prepositus huius almi collegii Teutherus nomine prosecutus, nostri comes efficiebatur itineris. Cumque penes me equitaret, et procul a sancto loco diuelleremur, caput retorquens, et in eumdem  ultimum aspectum conuertens, intimi cordis merore turbatus, superexcrescentes profunde mestitie fluctus inhibere ultra non ualui. Tristis et merens amaras fundebam lacrymas, lethaliter conclusus, quid agendum mihi potius foret ualde suspensus. uotum sancto deuoueram,  cuius operandi diem prefixum uidebam. uite ab eo finem perceperam, cuius me transgredi non licere metas sciebam. Denique commissum mihi regendi Christianum a Deo imperium haud ignorabam, cuius usque adeo cum omnem labefactari  orbem considerarem, et uicinam desolationem quam prescieram, formidarem; reum me super hoc inueniri, proque hoc eternis suppliciis damnari ab illo metuebam, qui uniuersorum Auctor exstaret et Dominus, iudexque uenturus unicuique secundum opera esset redditurus. Ille taliter me tristari conspiciens, diutius quidem consultum tenuit, erat enim uir in omnibus fidelissimus. Et cum iam uberrimum meorum fletuum imbrem ferre nequiret, ipse quoque ex hoc permotus in lacrymas ruit: Quid, inquit, optime Cesar, tibi et tuis grauiter destitutis hec prodesse poterunt? per te consolabuntur uniuersi. Hilaritas tua si mestis parebat, dolorem omnem euacuabat. Noli, domine et gloriosissime imperator, noli hoc seruis tuis lethalis tristitie uulnus  in te, cui summa semper iocunditas, uultus serenissimi obnubilatione palam ostentare. Hoc tuorum multum corda brachiaque dissoluentur, hostium uires robora concipient. Singulare id duntaxat tuis esse debet secretum, quod ita tui pectoris turbare potuit letissimum semperque quietissimum statum. His fortasse, si fideliter tui compassi fuerint, dabitur ut consolationis remedia ualeant reperire: et si secus fieri nequibit, leuius deinceps, cum huius rei plures ceperint effici participes, feres. Tum ego que fideli noueram persuasione edita consolatoris mei uerba suscipiens, ei causam reddidi, et quid lateret corde, detexi protinus ore. Sanctum illum locum me amauisse plurimum dixi, quem non ultra me uidere, sancti martyris agnoueram reuelatione.  uotum insuper uouisse, cuius effectum prohibuisset fluctuatio collati imperii: et nisi formidini ab hostibus imputaretur, aut eius  ab Omnipotente ruina exigeretur; arma, purpuram et stemmata quam libentissime ibidem me deponere  uoluisse. Inde ab eo cum salubrius consilium dari expetii, tale percepi. Bonum, inquit, uotum tuum, gloriosissime Cesar, sed sicut beatus docet Gregorius, nichil Deo bona uoluntate ditius. Magnum quidem est quod optas renuntiare seculo, et omnibus que possides, siquidem per hoc Christi imitator esse posses. uerum multorum salus a quibus perficitur, multiplicia in singulis premia pollicetur. Illud tibi, istud omnibus consulit. Magnum illud, sed maximum est istud. Hoc si non  potest operari uoluntas, in isto poterit remunerari. Denique in Deo id fuit mirabile magis, quod dignatus est mori pro seruis. Charitatis augmentum maius idem ipse commendauit esse, si quis pro fratre non dubitasset animam ponere; fecit quod docuit: pro  nobis animam posuit. Pertulit Dominus mortem, ut seruus reciperet dignitatem, non necessitati succumbens, sed plasmati suo ineffabiliter subueniens. Quod sequamur exemplum, in sese ostendit, et danti operam palmam uictorie promisit, et permanens premium reposuit. Quia ergo gregem suum regimini uestro commisit; pro eo, si necesse sit, usque ad mortem decertandum uobis insigne erit atque laudabile. His luculenter a predicto uiro instructus et fortiter in agendum animatus, me iterum iterumque sanctitati illius et fratrum attentius commendans, tametsi non ut ante tristis, non tamen adeo discedere hinc preualui letus: quippe qui quos dilexeram unice, supremum me sciebam transmittere uale.«



CAPUT XLu.


Igitur cum hec fratribus etatis et religionis merito primoribus relata fuissent, martyrem sanctum unanimiter exorandum constituerunt, quatenus eius oracula, si quoquo modo fieri posset, eorum in salutem uerterentur in alia. Quod cum sollicite peractum sit, digni attamen nullatenus super hoc auditi fuere, quoniam quidem hoc predestinationis nunquam immutande constitit Dei. Nam eodem itinere contra filium legitimum et homonymum ducens exercitum, in quadam insula Rheni  uita corporali functus, perennem, ut remur, cum sancto quem incomparabili fuerat amore complexus, eius meritorum obtentu est adeptus. Cuius exuuie Mettis in basilica sancti Arnulfi, a quo genus   duxerat, celebrate, tam opum pretiosarum quamque fiscorum regalium ditatione sunt insigniter commendate. Et quoniam, ut eo manifestante cognouimus, uotum explere renuit, nec toties peroptatum sepulture locum in fundo martyris habere promeruit.



CAPUT XLuI.

Totius orbis Romani principe uita exempto, epilogus  tandem thematis huius styli uerecundia impellente ponendus est. Siquidem quantum ad meritum tanti martyris et ad materie spectat dignitatem, mutum est omne quod de eo quantumuis humana facundia fari potest, quoniam quidem omnis sermo humanus inferior est laude celesti. Pauca quidem sunt que de eo oratione inculta prosecutus sum, pluriora et pene innumerabilia fastidiosis lectoribus ignoscens omisi. Enimuero superest hodietenus id chartophylacio nostro schedula Rodoini ad memorabilem Hilduinum abbatem transmissa, in qua numerosa plurimum capitulatione uirtutum eius insignia breuiata personaliter habentur inserta, quorum summa in conum redacta, surgit in millibus quatuor centum septuaginta. Itaque tam ingenti  materia uictus, manum ori opponens, eruditioribus quibusque atque doctioribus, et qui necdum in hanc lucem prodiere, succedentibus usque in finem seculi temporibus hec omnia tractanda relinquo. Quisque sane fastidiosus lautiori edulio appetis satiari, hunc nostrum furfurem postponens, sanctissimi Patris Ambrosii opus, quod de huius triumpho celibis edidit, inquirens, in eo reperies ferculum ditissime refertum, cuius delicioso admodum siligine palato mentis degustato delectabiliter poteris saginari.

Explicuit epitomen miraculorum Sebastiani agoniste insignissimi: cuius nomen ex Argiuo in Latinum uir imperialis siue imperatorius sonans, aureo illius immaculati Agni uolumine characteribus speciosissimis habetur insertum. Et ideo laudis eius plena est terra, et memoriale eius non derelinquetur  in secula, quoniam regnat cum Christo feliciter in eterna gloria. Amen.



Ex codice Ioliano.


Gondacri monachi, martyr memorande, memento,
Codice qui paruo uirtutum stemmata scripsi
Laude tua, possim quo regnum scandere celi
Adiutus sanctis precibus, quarum iuuamine multi
Corporis ac anime captarunt munera leta.



APPENDIX De miraculis sancti Gregorii, deque nonnullis aliis cenobii sancti Medardi reliquiis.


 1. Exstat in appendice ad tomum II Martii Bollandiani libellus de Miraculis sancti Gregorii scriptus ab anonymo Medardensis cenobii monacho circiter annum 1150, in quibus Constantia regina, Rotberti Francorum regix coniux, de ornando sancti Gregorii loculo admonita dicitur; Fulcosius seu Fulco Suessionensis episcopus ob direptas monasterii facultates ab eodem sancto increpitus anno 1025, quo Richardus abbas loco preerat; anno 1126 Iosleno episcopo, abbate Gaufrido, »qui postea episcopus Catalaunensis claruit,« reliquiis S. Gregorii per urbem solemni pompa delatis pestis repressa. Qua de peste habemus librum de Miraculis ope beate  Marie tum patratis, quem Hugo Farsitus composuit. Demum ex Actis sancti Goswini abbatis Aquicinctini subditur eius curatio facta eo in loco, ubi tum Prior erat, meritis Gregorii Magni. Que hic indicasse sufficiat.

2. Preterea in sancti Medardi cenobium ex urbe Roma translate sunt reliquie sanctorum Tiburtii et aliorum; cuius rei historiam ab Odilone monacho iam laudato descriptam hoc loco subiiciam. Legi etiam anonymi cuiusdam narrationem de illatione corporis sancti Gildardi, et capitis sancti Romani Rothomagensium pontificum, eo facta regnante Carolo Caluo; quibus fusius referendis supersedeo.



INCIPIT EPISTOLA ODILONIS AD INGRANNUM, de aduentu et susceptione corporum sanctorum martyrum Tiburtii, Marcellini et Petri, Marcelliani et Marci, Proti et Hyacinthi, Marii et Marthe, Audifax et Abacuc, Abdonis et Sennis, que est pridie Idus Iulii.


 1. Omnia que dicuntur, nequaquam certe rationis auctoritate discutiuntur: que uero uisa dicuntur, audita referuntur, habita demonstrantur, ueridicis sanctionibus approbata creduntur. Proinde quia multi multa loquuntur de beatorum Marcellini et Petri, Marcelliani, Marci, Proti et Hyacinthi, Marii et Marthe, Audifax et Abacuc, Abdonis et Sennis martyrum translatione ab urbe Roma in Gallias, et repausationis eorum locum uel se nescire dissimulant, et negligenter dissimulando inuidiose abnegant: opere pretium fuit, ut de tantorum corporali presentia Christi militum, et ueritas rei ambigue satisfaceret, et dubitantium fides ad amorem martyrum credendo in melius proficeret. Nihilominus et beati Tiburtii martyris aduentus, et exceptio corporis eius  rationando  describitur, et gloriosa sanctarum reliquiarum depositio Hermetis et Iuliani, non minori deuotione cum prefatis sanctis martyribus describendo suscipitur. uehementer enim condecet, ut quorum una fuit uoluntas transferendi se in Gallias, et unius locelli deuexit quantitas, fiat aduentus et depositionis eorum in monasterio sanctorum Medardi et Sebastiani, atque pape Gregorii una eademque principalis letitie solemnitas.


INCIPIT NARRATIONIS EPILOGUS.

2. Dominus et Augustus noster uidelicet totius orbis Romani princeps, Francorumque regni pater piissimus, felix et prouidus imperator totius monarchie, Ludouicus scilicet, illius auguste et uenerande  memorie Caroli Magni filius, qui ad liberandum orbem tyrannicis moderationibus, et ad comprimenda domestica mala diuine dispositionis sublimatus est gratia, postquam paterni suscepit imperii gubernacula, totius sancte Ecclesie fideles et filios per quatuor mundi climata pio moderamine prouexit ad superne felicitatis emolumenta. Hic inter sibi collate uirtutis et gratie munera, honeste fidei pariter et documenta dedit, et ornamenta religionis ecclesiastice multipliciter condecorauit. Multa quoque corpora sanctorum de pluribus Italie partibus in regna Francorum detulit, ubi maxime populus nobilitate superbus, armorum strenuitate decorus, non minima laude sapientie simul industrie et prudentie, pollet et preualet utique. Cuius ingenii solertia beatissimi  et omnifaria laude dignissimi Sebastiani martyris corporalis gleba, simul et beate memorie Gregorii pape sanctissima membra penes Suessorum menia in basilica summi confessoris Christi Medardi deportata pariter et collata uidentur et habita.

3. Cum ergo innumerabilis miraculorum frequentia tunc temporis assidue fieret in sanctorum presentia, per longa mundi spatia tanti odoris fragrantia non minima redolet uirtutum notitia. Unde contigit ut quadam die, dum prefatus imperator hiemaret  Aquisgrani palatii, sub tempore inter prandium plura cum optimatibus suis loquendo exorsus est regio more. Inter que plurima uerborum colloquia, subito in beati Sebastiani martyris impegit translationis gaudia, et uirtutum ipsius magnalia. De neglectis quoque martyrum sepulcris, quorum Rome ingens esset copia, prolixitas sermonis subsequitur non minima. Factum est autem, dum hec agerentur, ut quidam diaconus sancte Romane Ecclesie, nomine Deusdona pro suis necessitatibus regis adiret imploraturus clementiam. Dum uero diutius in palatio moraretur, cum Einardo abbate, palatii regalis scilicet domestico, familiaritatem illius pre ceteris palatinis promeruit, et omnem humanitatis exhibitionem ab eodem abbate sine ulla improperatione suscepit. Inter hec dum aperto propter quod uenerat  negotio Romam redire disponeret, ab eodem abbate multa donaria recepit in sua et maxime multorum presentia ad perficiendam sue reuersionis diligentiam.

4. Igitur de Aquisgrani palatio profecti, predictus scilicet abbas Einardus, et prefatus sancte Romane Ecclesie diaconus, ad Augustam usque urbem Suessorum perueniunt. Ea tempestate domnus imperator ob amorem inclyti martyris Sebastiani cum omni apparatu et suorum procerum comitatu in monasterio deuenerat sancti Medardi, sanctum Pascha prout competebat deuotissime celebraturus. Huic spectaculo uir uenerande memorie Hilduinus abbas aderat in omnibus, qui et predictum abbatem Einardum,  et sancte Romane Ecclesie diaconum altius et honorifice suscepit, et familiarius tractauit, suorumque secretorum conscios adhibuit. Inter hec familiaritatis obsequia supra modum iocundati, et in immensum letati, paschales dies prosecuti sunt gaudentes. Denique accepta benedictione repedationis sue iam dictus diaconus, diuerse promissionis admodum largus, beati Tiburtii martyris Hilduino abbati promittit uenerabile corpus. Einardo quoque abbati fideliter spondet, ut fidelem legationem secum dirigeret, multas sanctorum reliquias in propria reciperet. Quibus promissionum dictis uehementer exhilarati, dominus uidelicet Hilduinus abbas et Einardus, ambo legatos diligenter eligunt exquisitos, prudentia uidelicet industrios et astutia conspicuos. Sic cum prefato  diacono iter aggressi, Romam quanta possunt celeritate prepropere tendunt.

5. Contigit autem ut quidam illorum, medio itinere perfecto, tertiane febris corriperetur incommodo. Cum autem diutius intempeste noctis silentio grauiter suo uexaretur incommodo, apparuit sibi febricitanti preclari uultus iuuenis, causam ab eo commissi negotii et laborem tanti perquirens itineris. Cui cum ille promissa diaconi de reliquiis sanctorum Einardo abbati mittendis, et de his que beate memorie  Hilduino abbati pollicita fuerant per ordinem intimaret, respondit pulcherrimus iuuenis, et dixit: Satis manifestum est, et patenter tui socii tibi sunt conscii, quia quamplures dies tertiana febre laborasti. Surge uelociter, festina iter, securus accelera negotium, tibi a Domino promissum consequeris uotum; uolo ut pro signo tue fidei siue credulitatis, effectum integre percipias sanitatis. His dictis expergefactus, ab omni dolore et estu febrium liberatus, omnia quecunque uiderat et audierat diuinitus suis diligenter referre curauit comitibus: sicque factum est ut unanimiter et uisioni crederent, et fidem diuinis dictis pariter et promissis adhiberent.

6. Igitur Romam uenientes, iuxta basilicam beati Petri apostoli, que dicitur ad uincula, in domo ipsius  diaconi cum quo uenerat, hospitium acceperunt; per aliquot dies cum eo manserunt, promissorum eius adimpletionem incessanter inquirendo perstiterunt. In hoc morarum suarum articulo consultum fuit, ut ad cemeteria sanctorum simul cum diacono pergerent, ut si quid dignum in eis inueniri posset, suis desideriis satisfieret. Itaque inuento duce, uidelicet locorum monstratore, primo ad basilicam beati Tiburtii martyris in uia Lauicana, tribus ab Urbe passuum distante millibus, preproperis perueniunt gradibus. Denique martyris tumbam quanta possunt diligentia contemplantur, et utrum aperiri posset aliis nescientibus cauta circumspectione consideratur. Deinde in basilicam eidem crypte contiguam, in qua beatorum martyrum Marcellini et Petri corpora  decenter erant tumulata, summa cum honoris descendunt reuerentia. Nihilominus explorata etiam ipsius monumenti qualitate non minima secum habitando ad nota recedunt diuersoria.

7. Sed quanto secretius secum pertractant, et hospitem suum posse latere hoc factum determinant, tanto citius eorum preuenit notitiam. Denique ueritus prefatus diaconus ne prefati legati Hilduini abbatis uoluntati sue satisfacerent sine suo assensu, consilium eorum festinando maluit preuenire diligentius. Et quia idem ipse diaconus locorum sanctorum plenariam et perfectam notitiam habebat, blande illos uehementer alloquitur, scilicet ut communi consilio fieret quidquid agendum dispositio superne uirtutis innotesceret. Assentiunt pariter  consilio senis, utpote primi archidiaconi sancte Romane sedis. Tempus quoque operis festinanter aggrediendi sapienter indicitur, et pari uoto summisque desideriis prestolatur. Tunc peracto triduano ieiunio, noctu ad loca sanctorum peruenitur, nullo sentiente Romanorum ciuium: ingressique basilicam sancti Tiburtii martyris, solotenus prosternuntur: altare illud aperiri tentatur, sub quo sacratissimum corpus martyris positum esse credebatur. Sed mox in primo conamine uirtus querentium deficitur, quia nimia mentis et corporis horripilatione concutitur. Monumentum quoque durissimo marmore politum duriori ferro durius resistit, et conantium manus aperire facile repellit. In hac ergo  cordis anxietate positis diuina illico gratia clementer succurrit. Enimuero quidam monachus, quasi bonus Dei angelus, mox illis aduenit, nomine Basilius. Hic in monte Palestine cum suis discipulis iam diebus multis habitauerat, sub norma probatissime religionis. Cuius salutaribus consiliis animati, sacris orationibus adiuti, quamuis cum periculo capitis tandem sacratissimum corpus iam dicti martyris reperiunt. Sublato itaque cum omni ueneratione sacratissimo corpore operosis composito palliis, honorifice in cryptam beatorum martyrum Marcellini et Petri defertur cum omni iubilationis exsultatione.

8. Mox festinanter ad tumbam sanctorum martyrum genibus flexis descenditur. Pietas Domini nostri  Iesu Christi cum interno rugitu cordis inuocatur, martyrum deprecationibus sanctorum quidquid agendum est supplicibus uotis querentium committitur. Confestim in ipso noctis crepusculo lapis, quo summitas sepulcri tegitur, de loco suo remouetur. Tandem inuenitur sacratissimum sancti Marcellini corpus in superioribus eiusdem sepulcri semotim positum et inuolutum diligentius. Ad eius quoque caput tabulam marmoream positam considerant descriptam expressius, quoniam pretiosi martyris ibi sepultum quondam a fidelibus uenerabile iacebat corpus. Illico cum summa ueneratione sanctissimam leuantes glebam munda sindone inuolutam, iuxta corporalem beati Tiburtii martyris deponunt presentiam.

9. His ita peractis, per diuersa mutatur eorum  cogitatio mentis, et non minima exoritur anxietas, quia beati Petri exorciste et martyris sacra non potest haberi societatis presentia. Talibus infortuniis mente turbati, tanta animi uirtute laborant, ut nec cibum sumerent, nec somno acquiescerent, nisi martyrum corpora sicut in passione socii, sic etiam in peregrinationis itinere deferrentur inseparabiliter adiuncti. Talibus desideriis incessanter accensi, ad supradictam iterum sanctorum martyrum cryptam trepidi accedunt, apertoque sine ulla difficultate sepulcro, sacra beati Petri exorciste et martyris membra, nullo prohibente, gaudentes et alacres detulerunt ad propria. Igitur leuioribus ut preualent sarcinis aptantur corporibus sanctorum loculi iuxta qualitatem temporis et difficultatem arripiendi itineris.

 10. Inter tanta diuine dispensationis officia, et religiosi cultus obsequia, contigit ut dum sanctorum martyrum Marii, Marthe, Audifax et Abacuc noctu causa orationis cum prefato archidiacono circuirent cemeteria, diuine commonitionis perciperent oracula, quorum consolationibus et indiciis euidenter instructi, eorum pariter quatuor tollerentur corpora, et prefatorum celerius admiscerentur loculis sanctorum. Quod mox sine ulla difficultatis mora cum summa perpetratum est reuerentia.

11. Sic illa tota sanctorum martyrum massa illustris archidiaconi deliberatur industria, et a legatariis domini Hilduini abbatis geminato gaudio defertur  suscepta, ceterorumque martyrum reliquiis admista, Papiam usque deferendo exsultantibus animis pariter deueniunt eundo. Ibi ergo propter iumentorum refectionem et propter longioris uie reparationem statuerunt sibi per aliquot dies in eadem Ticinensium uidelicet Papia ciuitate gratissimam indulgere repausationem. In hoc morarum suarum articulo, contigit legatos sancte Romane Ecclesie a Romano directos pontifice Ticinum aduenisse. Itaque ueriti de aduentu illorum sibi aliquid incommodi uel etiam impedimenti accedere posse, sapienti consilio sapienter presentiam illorum maluerunt anticipare. Confestim ad inuicem secretorum suorum detegunt notitiam, et per ordinem exponunt interiorem cordis scientiam. Illa Romani pontificis legatio se  quantocius manifestat in Gallias ad imperatorem iter uelle arripere, quia cogebat illos non minima festinare necessitas sedis apostolice. Qua de re facti nostrates solliciti, fidelitatem proponunt simul et amicitias abbatis Hilduini, auctoritatem quoque insuper piissimi imperatoris Ludouici certis innotescunt indiciis, et translationem sanctorum prefatorum martyrum in Gallias luculenta ratione manifestant.

12. Sicque factum est ut quos prius querulos habuere derogatores, postmodum per omnem uiam fidissimos reperirent suffragatores. Ita totum factum est, et sic per coniecturas mansionum, per pericula et anfractus Alpium, tandem ad Sanctum peruenerunt Mauricium. Ibi causa repausationis sue diem cum nocte peragunt ad integrum. Enimuero mox illa sanctorum  corpora uilibus loculis inclusa, holosericis linteis pretiosius et dignius inuoluta, feretri uehiculo decenter imponuntur, aureis peplis desuper obtecta. Inde cum laudibus et promoti, comitante Dei gratia, thesaurum desiderabilem palam et aperte cum adiutorio populi occurrentis undique usque ad diu preoptati ruris confinia deportauere.

13. Iam tunc temporis aduentus sanctorum fama non minima longe lateque sese resperserat: et ideo uelut ex umbilico terre innumerabilis erumpebat populus circumquaque. Ipsa denique Augusta Suessorum a duobus fere millibus tota pene ciuitas eis  obuiam ruit, et sacras exuuias usque ad transitum fluminis Axone laudantes in iubilo uocis cum laudibus deduxere. Ex alia parte fluminis religiosa monachorum concio, ecclesiasticis redimita infulis, cum pluribus aderat fidelium turmis, que geminatis gaudiis tantis se gaudet frui patronis, et adesse presentium martyrum spectaculis. Inde pariter incedentes, et diem uariis luminibus augentes, cum thymiamateriis procedunt, et crucibus auro gemmisque pretiosis affabre distinctis ordinibus solemniter exsultantes, in hymnis et canticis spiritualibus inuehunt in secretis basilice sancti Medardi penetralibus.

14. Anno Incarnationis Dominice 828, II Idus Iulii, uenerabilis abbas Hilduinus suscepit corpora sanctorum martyrum Tiburtii, Marcellini et Petri,  Marii, Marthe, Audifax et Abacuc, et apud sanctum Medardum in loco celebri honorifice collata penes uenerabile corpus inclyti martyris Sebastiani deposita, cuius aduentus et exceptionis corporis ille tertius annus tunc exstitit temporis. Ibi specialiter usque in hodiernum diem ab omni populo cum omni ueneratione coluntur, et debito religionis honore corporaliter habita seruantur; et sicut gloriosiores faciunt milites uulnera pro imperatore suscepta, ita et ipse Deus rex martyrum Dominus noster iehsu Christus, suorum militum imperator gloriosus, pro confessione sui nominis pretexta martyrii purpureos in omnibus miraculorum signis et uirtutibus efficit gloriosos. Sed quia per idem tempus pene ab ipsa ultima Tyle fiebat ad ipsum locum innumerabilis  omnium concursus propter frequentiam sanitatum atque signorum, que indiscrete fiebant in presentia eiusdem martyris Christi Sebastiani, singulariter ac proprie cuncta miraculorum insignia diebus in illis habita ad prefatos sanctos martyres quamuis nequeant cuncta referri, communia tamen credi salua fide possunt esse et dici. uere et absque ambiguitate ulla propter hoc precipue fuere communia; quoniam sicut apud Deum equales creduntur meritis, ita non absurde putantur in patrandis miraculis communiter operari.





ODILONIS MONACHI EPISTOLA AD HUCBALDUM MONACHUM S. AMANDI


 Prisce grauitatis tenore conspicuo omnique probitatis genere permodesto domno HUCBALDO humanis diuinisque studiis experientissimo ODILO peccator, uera et indissolubilis amicitie copula etiam que Christi glutino nectitur.

Hunc uestre fidelissime paternitati, ex quo primum preoptabilem uestre dilectionis gustum absque  ullius prerogatiua meriti prelibari promerui indeficientem in plenitudine caritatis inesse sine cunctatione non ambigo, et ut finetenus sic maneat totis uiscerum precordiis ambio et exposco. Misistis mihi libellum de uita beati Lebuini amici Dei prudenter ornateque compositum, omnis philosophie partibus undique roboratum, quem quidem legi, et  nil quod in eo corrigeretur, sed quod discendo et imitando quisquam proueheretur, reperire potui. Magno, ut uere fateor, polletis ingenio, infinitam sermonis habetis suppellectilem, nil Latinius eloquentie uestre, nil pulchrius, nil unquam legi dulcius. O felix Gallia, que tali illustratur doctore! Miror cur mihi imperito nulliusque momenti ac meriti flores eloquentie uestre miseritis discernendos. Non debuissetis me annorum numero estimare, nec sapientiam canis, sed canos sapientie reputare, Salomone testante: Cani hominis prudentia eius. Permutatis in me rerum ordinem, et quod ego a uobis exigere debueram, sicuti et feci de uirtutibus  domni mei Sebastiani, uos quem pharum totius prudentie omnes mirantur Gallie, meam quantillitatem non dedignati estis expetere. Sed ignosco dignationi uestre. Nostis exaltari, nostis et humiliari. Et Scriptura precipit: quanto magnus es, humilia te in omnibus. Fecistis quidem hoc non necessitate, sed uoluntate et ob genium nostri loci meoque amore. Obnixe deprecor uti mei sitis memor inter orandum.

Hucbaldo sopho sophia sit semper amica,
Hucbaldus sophus sophie semper amicus.
Exposco hoc Odilo peccator cernuus ego.





ODILONIS MONACHI SERMONES TRES




SERMO DE SANCTO MEDARDO.


Opere pretium est, fratres karissimi, ut in memoriam reuocetur quo excellentie cultu et religionis prouectu, locus beati Medardi per succedentia tempora effloruerit, et in seruorum suorum hostes quanta interdum ultione eius ira efferbuerit. Clotarius namque rex Francorum, beneuolus erga obsequium et reuerentiam sanctorum, quod ante mortem sanctissimo spoponderat uiro, post delibationem corporis illius, efficaci in quantum licuit administrauit studio. Collectis enim necessariis in sumptus, ad perficiendum que uel regifico luxu, uel promptissima quorumcunque fidelium oblatione exhibita sunt, nobile templum construere, mira peritorum  cepit latomorum arte. Hoc itaque subtili fundatum artificio, luculenti satis superque prouectus ingenio, ad unguem in breuis temporis spatio perduxisset, nisi communis eum mortis sententia, heu proh dolor! rapuisset. Nam Turonis ad sanctum Martinum gratia pergens orationis, piis illum precibus ac muneribus placuit, circumquaque etiam posita monasteria precordiali perlustrans uoto, singulis prout uisum est donaria distribuit, dictante Spiritu sancto. Regressus ergo in Gallias, uenatum in Cotie saltu abierat; ibique ualida febre correptus, corporis cepit destitui uiribus. Inde ad Compendium uillam reductus, uiamque humane carnis ingressus, regni reliquit habenas, qui sue ditioni exteras quoque nationes subiugauerat. Cuius corpus suorum  officiis, funebri triumpho Suessionice illatum est ciuitati; et in eadem quam ceperat, necdum finierat basilica, condigna ante sanctum Dei tumulatum reuerentia. Huiusmodi quippe habere debuit sepulturam, qui in eo stabilem sue mentis defixerat  anchoram; quatenus ab illo nec morte posset dissolui, quem in uita unico semper affectu habuit. Decessu autem illius lugubri, grauissimo omnis Gallia merore infremuit, et opus illud egregium, permutatione regalis sceptri, elanguit suspensum. Sed sicut male soboles, actiones malorum parentes imitantes, ad reatum eorum, paterne existunt preuaricationis heredes; ita boni filii, ex bonis procreati parentibus, ad laudem illorum, omnibus excrescunt uirtutibus. Sigebertus eiusdem filius Clotarii, patri unanimi Francorum consensu in regnum successit; studiosus diuine religionis fundator, sicut indefessus Christiane professionis emulator. Hic intimo cordis prouocatus zelo, eodem quo et pater erga sanctum Dei amoris flagrauit incendio, et opus quod illius morte fuerat interruptum,  pietatis studio, prospere usque ad ipsum perduxit fastigium. Quod scilicet cenobium, utrobique miranda sui habitudine conspicuum, interius ordine simul et religione cleri, decenter adornauit; exterius uero prediorum suorum delegationibus, solemniter ampliauit, feliciter extulit, strenue prouexit. Deinde fraterne inhians neci, cum in Tornaco ciuitate Chilpericum obsidere, preparatis disponeret insidiis, uersutia Fredegundis uxoris sue regimini terminum imposuit, pariter et uite; gladium enim quem fratri intentauerat, in sua uersa uice retorsit uiscera; et inde protinus interiit, unde ceca mente ulterius insidiabatur sanguini. Hunc enim Teruennenses gemini tyrones, fraudulenter super se in regem eleuare simulantes, spiculis repente improuisum  uibrauerunt per latera, et inuitam euomere ipsi pariter procumbentes compulerunt animam. Cuius corpus pretiosis uestibus inuolutum, Lambris est cum ingenti suorum merore perlatum, et postea in eadem quam mirifice construxerat basilica,  iuxta paternum latus magna reconditum gloria. Hec est nempe illa sublimis regia, nobilitate sui prestans et operis subtilitate inclyta, que in suo solido tandiu perstitit statu, quousque paternam monarchiam Ludouicus suscepit Augustus. Quo uicem suam agente in sceptris, qui eadem aula interioris atrii claudebatur augustiis, ita est a fundamento diruta, ut lapis super lapidem, in tota illa nequaquam relinqueretur fabrica. Nam idem gloriosus Cesar, uirtutifera beati Sebastiani martyris membra eidem iamdudum loco inuexerat, et ideo diuina uirtus promptior ad medendum quibusque patebat debilibus. Propter concursum ergo insolitamque populi frequentiam, que quotidie ob innumera mirabilia meritis eiusdem exhibita martyris  accrescebat, prefatus princeps eamdem priorem funditus euertit domum, quod minime esset capax populorum, ad tantum spectaculum undique confluentium. Unde ex ipsis infinite oblationis expensis, aliud templum multo maioris adorsus est quantitatis, omnibus idoneum superuenientibus: cuius scilicet omnes cohibere posset ambitus. Quod cum omnium decus uirtutum obtineret, totiusque schema dignitatis et glorie pretenderet: nulli exstitit inferius, dum uniuersis elegantia sui esse claruit superius. Hec, inquam, domus a Marcommannis olim exusta, ab illius maxima ex parte honorum decidit gradibus quibus constabat, et quasi ad posterorum dedecus, solum superstes relictus est immensus congestorum lapidum aceruus. Hec etiam istis hodietenus  superest temporibus, que tribus dimensa interuallis, uastam sui corporis quantitatem prefert omnibus. Testitudine uidelicet eminens, longitudine uero atque latitudine plurimum excellens. Processu itaque temporis, cum iam idem locus foret insignis, post uenerabilis uiri Ansberti decessum, qui eidem prefuerat cenobio, Warimbertus eiusdem loci primatum sue tyrannidi rexit subactum. Defuncto autem Drausione Suessionice urbis pontifice, apud regem pecunie magnitudine, et amicorum obtinuit intercessione, ut et pontificatus dignitatem administraret, nec tamen aliquo modo pristini officium prioratus amitteret. Erat enim in curia frequens, et plurimum inter regis domesticos ualens: unde tametsi difficulter, tamen sue cupiditatis effectum  obtinuit efficaciter. Utrisque ergo prelatus gregibus, astutam uapido seruabat sub pectore uulpem, illos districtius equitatis agens ratione, quibus in ouina prius subdole prefuerat ueste. Nam cum hos a secularibus tutari debuisset impedimentis, secularibus sine cessatione prouocabat irritamentis, continuas infligens querimonias, quas defendere iustitie auctoritate debuisset, inflictas. Siquidem que illorum suppetebant uictui diripiens, et in suos necessaria illis usus retorquens, instanter profligabat bona que ueri sacerdotis clypeo uirtutis oppugnat tutela. At illi quibus ingerebatur calumnia, illata damna et opprobria non equa perferebant patientia, ignari quo pacto illi resisterent, cuius grauissimum  in miserrima subiectione iugum suscepissent. Igitur spatiosus regalis predii fundus Matwallis qui quasi Bona-uallis interpretatur non ex Latina atque Britannica, cui finitimus est, lingua, sed ex ubertatis abundantia pleneque fertilitatis copia. Sicut enim territorio diffunditur, ita ampla marsupia debito complet censu, quia dum in latum extenditur cespitem, frequentem immense possessionis prefert cultorem. Hunc Sigibertus rex Francorum, spectabilis precedentium pietate regum inter multa collata beneficia, perpetim sancto Medardo possidendum delegauerat. Cuius quia Cenomanico pago adiacet terminus, proculque diuiditur a Suessionicis finibus, difficillimum uidebatur esse officialibus, infinitos ad monasterium sumptus conducere.  Ideo annales eius redditus per singulos certatim annos distrahebantur, eorumque pretia in diuersa monachis distribuebantur. Nam salis et mellis species, et alie que facilius deduci possent inde emebantur utilitates, taliterque onusta plurima ad cenobium plaustris deuehebantur dolia. Hoc Warimbertus considerans, obuius captata opportunitate cum superbia ibat; et irreuerens ac lubricus, onerata plaustra ad propria suis deducebat exsultantibus. Illi uero induebantur confusione, qui concessa superno munere priuabantur possessione; et per acerrima improperia, profunda ab imo pectoris multoties trahebant suspiria. Factum est ergo quadam uice, dum exterioribus carnifex studeret curis inhiare, ut explorata fratres eius absentia, hec eadem uenientia in suas audacter  diuerterent et reconderent apothecas. Quod ille audiens, factumque nimium egre ferens, in iram continuo exarsit, et presumptuosam eamdem temeritatem, condigna interminatus est sententia plecti. Turbati e contra fratres, ad orationum presidia se contulerunt unanimes, et triduanum agentes ieiunium, precibus ac lacrymis supernum constanter implorabant auxilium. Quo tempore nulla in choro uox audiebatur, sed constitutis tantum horis, psallentium labia mouebantur, dum sub silentio ac lugubri, percurrerentur omnia: que decore Ecclesie excellenter deuotio instituit Christiana. Sed hec res in oculis tyranni, inuidie, odii et discordie seminarium maxime exstitit, indeque doloris sumpsit supplementum, unde ei respirationis prouenire debuisset incrementum.  Quid multis immoror? Tandem in sedem rediit, ac si ultionem de preuaricatoribus praue exacturus consuetudinis, primoque surgens diluculo, cum ualida manu ad locum uenit, concitato spiritu pariter et animo. Deinde comitibus regiam pulsantibus, nemo, clausis diligenter ianuis, responsum dedit interius, quia per procacem episcopum, omnes in commune promissum sibi metuebant exitium. Ille uero accedens propius, easdem ianuas crebris pulsabat ictibus, portas simul collidens, et ereas fortiter ualuas, iracundia plenus concutiens. Ad hec edituorum unus, minus prouide arreptis templi clauibus, ei processit obuius. Itaque, reseratis ostiis, uir sanguineus cum spiritu introiuit furoris. Nam mox sublata altius dextera, aperientis  capiti tam ualide illisit ferulam, ut totus sanguine cruentatus, liuidam faciem et fedata ora ad ingens referret dedecus. Unde ut erat merens, imprecatus est ex animo, quod celestis protinus clementia euidenti declarauit iudicio. Quoniam ille non tulit impune, quod in seruum Dei nimis crudeli iniectus est examinatione. Nam proterue pergens oratum, uix poplitem flexerat ante Sancta sanctorum, et ecce contigit diuinitus quod cuncta illius interiora proruperunt per alui secreta, et super pauimentum sunt effusa, qui sicut immunis pietate, procul dubio uacuus remansit et uentre, exitusque testimonium perhibuit, quod sacerdotis uita longe sacerdotii merito impar fuit. Cuius corpore extra templi limen eiecto, reliqua quoque spurcitia fidelium eliminata  est obsequio, et ille locum sepulture in cemeterio, quo dignus fuit, exhausti corporis habuit humatione. Hinc pastores animarum metuant, ne deterior eos aliquando pena inuoluat, et cum discretione preesse discant subditis, ne forte subditi extra discretionem, effectu careant salutis. Cum enim homini adprime in uita utile sit, ut ne quid nimis, liquide claret quod disciplinam hac debent cautela moderari, ut timor nequitiam compescat, et amor iustitiam exercendo prouehat. Ita successus proficiet subiectorum, et profectus reuera exagerabitur presidentium, eruntque omnia in omnibus, quatenus eque omnipotens Deus honorificetur ab omnibus. Meminerint quoque rectores Ecclesie ne peccata populi assuescant concedere, et illorum rapiant substantiam,  pro quibus ponere debent, si necessitas exigit, et animam. Pro ouibus etiam Christi, terrena omnino debet facultas distribui, ne dum sua illis auferantur, quibus corpora in diuine seruitutis tyrocinio uegetantur. Qui ergo pro commissis non dat terrenam substantiam, nec pro eisdem aliquando dabit animam suam, cum a primo minimo perueniatur ad extremum maius, et postremum maius nemo apprehendat, nisi prius primum minimum exerceat. Sacerdotes uero Dei uerbo semper et opere oportet informari, quo etsi sit qui bona proferat, consequenter tamen non desit, qui imitari studeat. Sed qui aliena diripit, pastoris pro certo officium amittit, et inde reprobus, a recto ueritatis tramite fit deuius. Igitur nec subiectos subiectio conterat,  nec prelatos excelsior locus extollat, sed isti humiliter uice filiorum pareant, illi uero loco patrum, temperanter que precipienda sunt precipiant. Si res prelati sese aliter habuerint cuiuscunque, ille procul dubio Guarimbertus erit, qui in causis subditorum, animi motum, non dilectionis considerauit affectum. Enimuero de principalibus beati Medardi gestis, aliqua scriptoris compendiosa oratio perstrinxit, queque in his et in illis potuit reperire, in unius congeriem quantitatis coaceruare, moderata institit breuitate. Nam preclara ipsius uita, angusta olim fuerat ratione inclusa, uirtutumque eiusdem insignia, cum translatione corporis quadam propemodum infantia, uilibus exarauit schedulis Cum ergo  succincta esset Fortunati auctoritas et negligenter habita legentibus displiceret, potestas utroque ex precepto obedientie opuscula una coire scriptoris et coherere fecit harmonia. Iustum quippe uidebatur esse, ut sue seruitutis debitum persolueret saltem ex officio lingue, quatenus beati uiri preconia quodam glutine compacta, et honestate digesta, paulo prolixior dilucidiorque expediret sententia. Nec in aliquo illi uoluit uiro derogare, qui eiusdem Patris uitam, metro iamdudum et arctissima edidit oratione, sed que ille ac si in transitu tetigit, hec iste dilatare calamo, opere pretium duxit. Que uero perfectus orator in relatione preteriit, hec iste nouus relator posteris tradere ad notitiam procurauit, haud suis commentis extorta, uerumque  ueteribus antiquorum utcunque cartulis inserta. Rationi ergo uidetur, fratres, congruere, ut tanti patroni merita dignis mecum studeatis laudibus efferre, qui cum habeat domum non manufactam, sed eternam in celis, temporalem tamen aulam reliquis sublimiorem semper habuit in terris, et uti suos ab inuisibilium impetu hostium custodit, ita ab incursione uisibilium sepe sue intercessionis ope defendit; eosque in celesti secum amplectitur tabernaculo, quibus pastoralem diligentiam in presenti adhibet seculo. Ipse namque familiam Dei, inter naufragia gubernat fluctuantis oceani, ne nauim nostram procella tempestatis abripiat: aut in eternam predam, pirata crudelis abrepat. Quam nimirum familiam, ab illo olim suscepit regendam,  qui suis discipulis, ac per hoc fidelibus cunctis ait: Quis putas est fidelis seruus et prudens, quem constituit Dominus super familiam suam, ut det illis in tempore tritici mensuram . Hinc Apostolus dicit: Unicuique sicut Deus diuisit mensuram fidei . Quod ergo tritici mensuram Christus nuncupat, ipsam mensuram fidei Paulus appellat, ut intelligatur, nichil aliud esse spiritale triticum, nisi Christiane fidei uenerabile sacramentum. Quapropter, fratres, ubi thesaurus noster est, ibi studeat et cor nostrum esse quatenus ad amorem superne sortis anhelemus: ad quam beatum patronum nostrum iam peruenisse confidimus. Itaque eternis admixtus ciuibus, diuinam exoret clementiam pro nostris reatibus; illumque nobis faciat placabilem  cuius sempiterna gloria per continuam fruitur uisionem. Sed ad hec agenda, sue misericordie manum Unigenitus Dei inferat, cuius regnum et imperium solide subsistit et permanet, in secula seculorum. Amen.



II. DE SS. MEDARDO ET GILDARDO.

Sanctorum confessorum gloria, per condigna, dilectissimi fratres, exageranda preconia, illique in laudis promouendi sunt titulum, qui Christo semper confitendo, uerum perhibuerunt testimonium. Cum enim minima de eo denuntiarent, maxima autem constanti animo predicarent, in uno quidem angeli,  in altero uero digne nuncupari meruerunt archangeli. Et quia Apostolus ait: Templum Dei sanctum, quod estis uos . Cuius facti sunt templum, ipsius procul dubio ara et regula exstiterunt sacerdotium. Nam in illa regis eterni mensa, placationis immolantes et expiationis hostiam, per uota pie confessionis, sepe gratum Deo sacrificium humane obtulerunt reconciliationis. Unde et in munere uirtutis uim obligationis potestatemque obtinuerunt solutionis, ut quod eorum sederet arbitrio, rarum per diuinam auctoritatem esset in celo. Pro talibus ergo meritorum prerogatiuis, iure in titulum promouendi sunt laudis, quos pro sui nominis confessione, amoris intimi priuilegio donauit ipse Rex iustitie. Sed illi Dominum uere amant, quorum mentem  delectatio praua ex consensu non superat, qui etiam eo ad amorem eius incalescunt, quo cedere clandestinis imminentium tentationum subreptionibus nesciunt. Siquidem indissociabiliter accensi, celestibus merito inter cherubim et seraphim numeros deputantur, ibique sortem sue accipiunt uocationis, ubi continue contemplationis studio, anchoram defigunt mentis. Cuius perfectionis culmen, dum beati confessores attingere deliberarent, studuerunt nil in hoc mundo appetere, uerum solo conditoris sui desiderio ardenter inhiare. Terrenis quippe abrenuntiantes concupiscentiis, carnalibus omnimode semetipsos crucifixerunt lasciuiis, quo sua membra hostiam offerrent uiuentem, sanctam Deoque per rationabile obsequium placentem . Et quia noluerunt huic seculo conformari, sed constanter in nouitate sensus sui institerunt informari, secundum interiorem ambulantes hominem , sanctis incitati sunt successibus de uirtute in uirtutem. Ad illum enim indesinenter anhelant, cui deuotis mentibus usquequaque inheserunt, quia pennas assumpserant tanquam columbe, per quas uolare ad celestia possent et requiescere. Dominum itaque uere amauerunt, cuius mandata et precepta custodierunt, quatenus ab eius diuelli amore, nec in ipsa possent etiam cum efferuesceret, tentationum inflictione. Cum autem ueritas dicat: Sint lumbi uestri precincti, et lucerne ardentes in manibus uestris . O quot sibi cruces consciuerunt, qui in suo corpore luxurie  fluxum edomare potuerunt! Sine ferro etenim, longum martyrium in suis pertulerunt membris, ut quod sanguinis non contulerat effusio, conferret etiam prolixa in attritione flagelli membrorum uexatio. Ac primum illis in tenacitate cibus et in . . . . erat potus, cum indicta parcimonia in utroque, ueluti fine, Cerere et Libero, uenerem constare frigere. Pallida ora pre nimiis trahebant ieiuniis, setiger habitus situm induxerat Ethyopice cutis, et in uigiliis constans erat animus, ne mens Deo deuota uacabat ab orationibus. Precinctos quoque lumbos habebant, carnis luxuriam cohibentes per continentiam, et lucernas ardentes tenebant in manibus suis, per bona opera, lucis exempla monstrantes  proximis. Cumque nec castitas magna sine bono opere nec opus bonum sit aliquid sine castitate, utrumque tamen agebant per discretionem, ne appetitus laudis animi ad alia tendentis frangeret intentionem. Precinctis igitur lumbis, lucernas ardentes tenebant in manibus suis, quatenus et munditia castitatis esset in corpore, et palam ipsum lumen ueritatis claresceret in operatione.

Inter hos sane magne uenerationis uiros, beatos Medardum et Gildardum esse nouimus egregios, qui serpentine prudentie astutiam, et columbine simplicitatis piam emulati sunt innocentiam. Horum unus premebat uitia, alter uero uirtutum illibata seruabat iura: et cautela utriusque fermentum malitie et nequitie solerter nouerat cauere. Per hoc  in errantes inuehebantur, sed per illud inuectionis sue habenas moderabantur; quia cum in ore sonaret correctio, nullatenus tamen in corde paterna dormitabat oratio. Nam dum censura suum teneret rigorem, leuitas quoque cordis pretendebat mansuetudinem, et quod istius eraserat lima, illius per compassionis gratiam temperando curabat litura. Hinc ex iudicio iuste examinationis, facti sunt euidenter throni sui conditoris, per quos et sancta Ecclesia regebatur, et plerumque de suis infirmis actibus, etiam electi iudicabantur. Ergo quod unius exacuit uigor, hoc in eis moderati alterius non destitit tepor, dum columbe simplicitatem astutia serpentis accenderet, et astutiam serpentis columbe simplicitas temperaret.

 Subnixi uero uoluntate bona, quibuscunque in tribulationis succurrebant angustia, et qualibet affectis calamitate opem sue consolationis, inclyta adhibebant miseratione. Quod enim sibimet ipsis, hoc proculdubio imputabant aliis, nec preiudicabant in aliquo, qui omnibus omnia facti fuerant euidenti salutis iudicio. Nam aliena damna, ac si propria conquerebantur fore incommoda, quibus detrimenta aliorum iam annuente Deo, multarum pepererant incrementa uirtutum. Sed et renuebant inferre quod sibi inferri nullius cupiebant exactione, nec negabant alteri quod sue consultum esse prouidebant, et proficuum utilitati. Cumque in Deo amicum et inimicum diligerent, propter Deum, dilectione Dei  uigebant ac proximi, ubi prophetarum plenitudo et totius summa legis consistit. Quo nimirum holocausto, nil unquam offertur locupletius Deo; quando per hoc quod illi immolat, bene semetipsam anima in ara cordis mactat. Itaque ex bone uoluntatis studio, semper placere scrutatori cordium curauerunt altissimo; cum de se humilia sentirent qui aliquando extra se fortia et sublimia egissent.

Quin uero sermo propheticus ait interea de talibus: Qui sunt illi qui ut nubes uolant, et quasi columbe ad fenestras suas . Beati quippe isti confessores, ore semper manuque celibes, sacri uerbi eloquio torrebant, signis per crebra experimenta, uirtutibusque coruscabant. Et quia eos sublimis  uita sanctaque a terrenis contagiis predicatio suspenderat, et nubes erant uolantes, et ad supernarum etiam uirtutum deificas congruebant distinctiones. Cumque malignos spiritus de obsessis corporibus fugerent, eosque uirtute orationis et ui accepte potestatis expellerent, celestibus reuera potestatibus assignari merebantur, et admitti crebris demonum expulsionibus. Qui bonis effecti meliores, ac per hoc electis fratribus principantes, inter numeros principatum ad eterni principatus sedem congruebant pariter et locum. Sed nec in felle amaritudinis, nec in obligatione reperti sunt iniquitatis; qui dum feliciter uiuerent Christo mortui erant per abrenuntiationem carnalium et huic mundo. Cumque terrena mente transcenderent, et ante se cordis  eorum oculi semper intenderent, et eis subiecta foris seruiebant, quatenus nunquam cordi obsisterent, transitoria que conspiciebant. Igitur ut nubes uolantes erant, et quasi columbe ad fenestras suas, qui caduca simplici considerantes oculo, nullius ad hec mouebantur aut trahebantur rapine desiderio.

Hi autem uno geminii ortu, paresque unius sanctitatis effulserunt prouectu; et sicut eos ortus equales, ita optimus uite cursus in bonitate formauit unanimes. uerumtamen in materno iam utero mundi, imparis uite leguntur sorte distributi, utcunque allegorie subesset, uterque tamen qualitate meriti et gratia discreparet. Unus enim simplex fuit habitans in tabernaculis, et alter secularem militiam exercuit in armis ac per hoc iste electus,  ille autem omnino apostata factus est et reprobus. Beatos uero Medardum et Gildardum unus quidem ortus effudit in mundum, sed quibus exordium una contulit natiuitas, eadem in sanctitate et magnificentia applausit libertas. Nam sub unius hore editos articulo, una in fide tenuit confessio; eosque uirtus socios reddidit, quos natura in momento temporis geminos protulit. Dum ergo tales enituerunt, parentibus conformes se in bonis exhibuerunt actionibus. Et quos mundus ceuos habuit, conscios pietatis opere sinus Ecclesie matris aluit.

Illud uero in his spectabile omnibusque constat seculis memorabile, quod una consecrationis sue gloriam, unaque pontificalem in prelatione fidelium adepti sunt cathedram. Sicut enim par carnalis  editio, ita eis par spiritualis prouenit consecratio, et in benedictione claruerunt pares, qui in cunctis iustitie generibus, nullatenus claruerunt impares. Ambo quippe pari conditione sanctificati, ambo sunt equa sorte consecrati et diuino delibuti chrismate, qui animas suscepturi erant, sacrosancto defecandas baptismate. Ambos una hora ueros Dei presules; ambos una eademque dies egregios creauit pontifices, et uera statuit mundi lumina solari orbe lucidiora, et lunari lampade splendidiora. Unus quidem horum Nouiomagensis episcopus, alter uero Rothomagensis subrogatus est archiepiscopus; sicque suffraganei uicem, ille autem ad sublimioris officii testimonium, metropolitani obtinuit sedem,  horum ductu etherea panditur regia, horum uerbo fidelibus celestis patet ianua: Tum per eos regnum celorum uim patitur et uiolenti quotidie per penitentie remedia, rapiunt illud . Ad episcopatus itaque communiter promoti officium, communiter etiam sacri regiminis susceperunt locum, quatenus quos communiter una coniunxerat fides, communiter quoque in eodem regimine una eademque connecteret dies.

Ad augmentum nichilominus glorie accidit, quod audire diligenter uestra caritas uelit. Beatos confessores indifferenter exemptos mundo, indifferenterque gloria et honore coronatos esse in celo. Hinc finito pariter cursus sui agone, pariter de cenulenta mundi uoragine, pariter de carnis ergastulo euulsi,  pariterque laboris sui eterno consolati sunt premio. O quam pium spectaculum! O quam mirabile est in istis pietatis iudicium! simul namque concepti et geniti, simulque sunt fidei primitiis nubiti, simul salutaris baptismatis sacramentum, simulque fortissimum diuine militie sumpserunt tyrocinium. Simul apostolica benedictione insigniti, simulque sunt pontificalibus infulis redimiti, simul ad patrium emissi regimen, simulque subditis facti sunt speculum et specimen. Simul pastoralis officii peregerunt curam, simulque super Dominicam laborauerunt pecuniam, simul fideles exstiterunt in commisso, simulque geminatum lucrum de accepto retulerunt talento. Simul lethale mortis persoluerunt debitum, simulque ad eternum peruenerunt regnum, simul  clarissimi exstiterunt uictores, simulque ad eternam gloriam suscepti sunt triumphantes; simul igitur terrenis rebus eximi, simulque celestibus meruerunt inseri, simul queque corruptibilia euaserunt, simulque incorruptibilia perennis uite gaudia subierunt.

Preterea iunctis geminatisque meritis, festiuum instituerunt diem magne celebritatis, angelicis nimirum spiritibus semper uenerandam, Christocolis itidem populis ubiuis locorum precordialiter recolendum. Omnes enim indesinenter debemus recolere, et incessanter ad mentis oculos reuocare, horum mens in quanto culmine steterit; que perfectum bonum perfecte reperiens, perfecte denique tenuerit. Quid enim est eo perfectius, cui nec minus adiacet,  nec maius, qui nec in quo minuatur nouit, nec unquam quo crescat recipit, neque per initium nascitur, neque aliquo finitimi temporis termino angustatur? Deus quippe semper est habet, dum esse suum proprium possidet, sicut et ei essentialiter inest quod bonus, summus, ineffabilis, et incircumscriptus spiritus est. Hunc autem plene et perfecte habere, perfecte constat et sine fine uiuere, quia ipse uita est omnium: uiuus scilicet panis et eternus cibus angelorum. Ergo ad hunc beati confessores cum celebri perfectionis triumpho peruenientes, ingens gaudium supernis intulerunt ciuibus; et solemnem letitiam omnibus adhibuerunt eorum festa recolentibus. Inter hec nos etiam oportet scire, ut maneat iugiter alta  repositum mente, quod a terra suscitauit inopes et de stercore diuina clementia erexit pauperes . Pauperes quippe spiritu facti sunt, quatenus indeficientibus perpetim gazis ditarentur. Quoniam in eis illa exstitit paupertas, quam non facultatum indigentia, sed animorum commendat humilitas. Unde margarite que squalebant in sterquilinio, iam assumpte positeque sunt in celestis regis ornamento. Iam inter supernos ciues emicant, iam inter ignitos illos lapides eterni diadematis coruscant. Nam in terra prius corruptibiles, iam in celo angelorum existunt coheredes, rapientesque de carne tropeum, intima Conditoris sui uisione perfruuntur in perpetuum. Sed et exspoliatione sui corporis, immortale compendium mercati sunt regni  celestis; et deposita terrena sarcina, induti sunt candida eterne immortalitatis stola. Quorum caro dum resoluitur in puluerem, ad celestem anima inuehitur requiem. Ubi in illis eternisque pascuis, de eternitatis gloria fulciantur cum omnibus sanctis. Itaque suos mersos in infimis, de lacu miserie eripiens, et de luto fecis, a terra Dominus suscitat inopes, et de stercore diuina clementia beatos eripit pauperes.

Ceterum ad ea que proposuimus, si spes nostras iam animosque excitemus, aspiciamus quo gressum fixerunt animi, quatenus passibus amoris mereamur uestigia imitari. Eloquar, an sileam? Prudentie subnixi robore, iustitieque hinc inde uallati munimine, prudenti cautela, sequenda tenuerunt omnia, et iusto  examine, uersuta callidi hostis subegerunt argumenta. In suis uero temperati moribus, temperantie moderamentum totis assumpserunt uiribus, fortesque in aduersis et prosperis, contra cuncta aduersantia, arripuerunt arma fortitudinis. Sed et humilitatis ima sectando, per uite uias constanti incesserunt animo. Et magna patientie prebendo exempla, in ipso ueritatis tramite inflexibili perstiterunt constantia. Mansuetudinis denique uirtute solidati, mansuete leuissimum iugum portauerunt Christi, et in opere seruauerunt modestiam, quam in corde habebant ueluti cognatam et amicam. Unde necesse est, fratres karissimi, quo talibus muniamur armis fidei, per que beati isti confessores, amici Dei et clarissimi esse meruerunt triumphatores. Supplici uoto tantos  ueneremur uiros, omnifaria laude et honore dignissimos, quo per uenerabilia eorum suffragia, paradisiace amenitatis gaudia, in illa celestia obtineamus tripudia. Igitur aspiciamus quo gressum fixerunt animi, quatenus mereamur eorum uestigia sequi, prestante piissimi Redemptoris gratia. Amen.



III. DE SANCTO MEDARDO.

Beatissimi Medardi antistitis uitam que per uniuersum orbem uirtutum propalatur insigniis, nequiuimus silentio preterire; quamuis non ualemus gestorum cuncta perstringere. Et quia solemnitatis eius diem ueneratione perspicuam, omnium populorum  cateruas quotannis expetere, depositionis sue commemoratio principalis inuitat; crescat in uniuersorum pectoribus, pro fidei ardore deuotio, dum sanctorum suorum panditur magnitudo. Et si est in hoc rarus qui existat imitator operis, cunctos tamen faciat eius intercessio potiores. Huius ergo originem, propterea primum suggestio nostri sermonis insinuat, ut nullum forsitan desperationis obstaculo magis culpandus offendat; quoniam Dominum integro amore diligere non facit gentium diuisa discretio. Sed unita fidei plenitudo, ne diuina gratia que uolentibus cunctis generalis ostenditur, specialis esse iudicio fallente credatur.

Pater igitur huius nomine Nectardus de forti Francorum genere, non fuit infimus libertate; mater  uero Romana, nomine Protagia, absolutis claruit seruitute natalibus. Que Christi tabernaculis ut censemus pretio fecunda partu, plus profuit quam si, integritate seruata, nequaquam se uinculis uirilibus tradidisset. Quorum in ueromandensi territorio, et habitatio fuisse dignoscitur et origo.

In qua urbe cum adolescens ad scholam recurreret, casulam quam ei sua genitrix fecerat, per ipsum ad artificem componendam direxit; quam in itinere sanctus Medardus, ceco a se inuento mox prebuit. Similiter quidquid ad escam accipere deberet, dum suorum parentum gregem pasceret, si pauperem uidisset, cibos egeno porrigebat, tamen ipse ferebat inopiam, diei ducens ieiunia.

Nec est illud reticendum rei geste mysterium.  Cum adhuc esset in scholis uir sanctus paruus et innocens, dixit ad Eleutherum quemdam puerilem comparem, quod publica in actione comitiuam assumeret, et cum triginta annorum uite spatium caperet, ipsum dixit futurum summum Dei pontificem. Qui in Tornaco ciuitate, pastor est datus Ecclesie. Ita sanctus Medardus quod predixit, quasi propheta, diuino iam spiritu probauit. Deinde cum crebrius ad templorum oracula, fidei monita promulgando, discurreret, et teneros etatis annos librans patientie moribus, proprie uoluntatis in arbitrio dum mundi illecebras uitando despiceret, officium sacerdotis excepit, pariter et animo conuersus et habitu, morum caritate precellens, confestim claruit apud urbis pontificem, conuersatione precipuus, apud cunctos  mentis puritate sincerus. Nunquam se letitie ubertate plus extulit, nunquam meroris acerbitate turbauit; fuit semper tolerans in aduersis, mitis in prosperis, cunctos sibi obedientie sedulitate preferens, egentibus larga miseratione succurrens, et ex omnibus calcato uitiorum fomite, augusti collis tramitem, sancte conuersationis gressu surgente conscendens. Quidquid aduersum est horruit, quidquid pretiosum elegit. Quid plura? Ut hospes cerneretur in seculo, et iam possessor esset in celo. Tunc crescentibus singulis sacerdotii honoribus, interiecta discretione temporum, ecclesiastici moris tenorem percurrens; presbyteri officium electus excepit, et probatus obtinuit. Et ita se deinceps  sanctis cepit publicare uirtutibus, ut Christi merito putaretur alumnus. Contigit ergo ut autumni temporis fructus, mitescente botri succo, uindemie ubertas ostenderet, per quam latronis temeritas eius gratiam publicaret. Intempesta igitur nocte, cum potius se humanis corporibus, curarum diuersitate seclusa, silentii blandi soporis onus incumbit, uineam suam dominante cupidine fructus capiendi impulsus, latro expetiit, et irrupit. Tunc predam gladio secante corripiens, ipse magis predatus intra patentia septa constringitur: et quo defugere uiolentius uoluit, nequaquam euadere potuit, in posterum suo crimine captiuitatus. Gustum habere non meruit, et redeundi aditum ebrius non inuenit. Nec amittere poterat quod presumpserat, nec auferre  fas habuit quod ambiebat. Sed cum inibi primo diluculo, rei prescius uinee dominator occurreret, furem reperit, quem sua iam preda uinxerat, et uterque alium mutato iure seruabat. Tunc usque adeo sancti ultio rei seuiit in crimen; ut uuas propria manu decerpens, augmentum illi magis profusa oblatione tribueret, et delictum obiurgatione castigans, remeandi aditum indulgeret. Pari igitur meruit pena percuti uel perdurante insidia cerceri, qui uasa eius nocturna abreptione preueniens, distenta mella furatus fuerat. Custodem direptione callida fallere potuit, pecus quod rapuerat temerarius non euasit. Castrorum habitacula, sublate apes cum indignatione  linquebant, ubique furem non casto ditantes opere, sed aculeorum seuitia persequentes, quousque latronis detecta confusio, sancto quod frauduerat reddidit et ueniam prostratus inuenit. Sed nec immerito pia sacerdotis indulgentia reum non damnabat, ex crimine, quem ipsa ultrix preda torquebat. Accidit etiam simile sub hac proditione mysterium, cum uiator quidam iuxta domum eius agendi itineris copia preteriret: cupiens illius callida fraude iuuencum furti scelere auferre, tintinnabulum collo preripuit, atque hiatum ipsius impressi graminis fraude condemnans, nullius contemplatione deprehensus abscessit. Et cum iam se censuit uel criminis euasisse periculum, uel sortitum compendia fuisse per furtum, obstaculo nullo serata ipsa dedit preda tinnitum, cupiens Domini  redire presidio. Que quamlibet abditis penetralibus studio diligenti locata, uel ferrata claustrorum obseratione retrusa maneret; tinniente ambitu, scelus nullo modulante uulgabat, hiatum ingentem uomens, auctorem criminis querela geminare confudit. Tunc latro preteritis memorans confusa mente periclis, reuexit domino territus quod abstulerat, quod etiam pietatis studio non seruabat. Ita demum reddito iure nature, cepit species inanimata celare, nec sonitu se nisi pulsa detegere. Sanctus igitur Medardus athleta Christi, absque reatu proprio, pro delicto confunditur alieno; atque ideo mercedem reo pro culpa tribuit ne inani ambitione tristior remearet.




ANNO DOMINI DCCCCXX.
STEPHANUS LEODIENSIS EPISCOPUS.





NOTITIA HISTORICA IN STEPHANUM.


 Stephanus, genere nobilis, et ut quibusdam placet, Salinensis seu Salmensis comitis filius, cuius sororem sibi matrimonio coniunxit comes Namurcensis, in scholis palatinis cum Radbodo Traiecti ad Rhenum, et Mancione Catalaunensi episcopus institutus est ex Reginone; fuit Metensis in iuuentute clericus, fuit et abbas Laubiensis teste Fulcuino Chronici Laub. c. 18, sed, ui sui episcopatus, cui unita fuerat abbatia per Arnulfum regem, ut patet ex diplomate Ludouici eius filii, qui eam donationem confirmat huic Stephano u Kal. Febr. an. Christi Domini 909. Fuit et S. Michelis ad Mosam abbas ex eiusdem loci chronographo, et ex charta commutationis de Hareuilla et Saponeriis, facte inter Anselmum filium quondam Teuterii comitis, et monachos S. Michelis, »ubi preest domnus Stephanus episcopus et abbas et Haleuincus prelatus,« id est prepositus seu decanus; cui charte uterque subscribit, anno 3, »regnante Hludowico filio Arnulfi,« qui annus anno Christi 902 respondet, quo anno  Stephanus iam erat episcopus Leodiensis ex Mabillon. Antea »Stephanus uenerabilis abbas« synodo Metensi anno 888 interfuit in ecclesia S. Arnulfi. Ad eum quoque scripsit Fulco archiepiscopus Rhemensis,  apud Flodoardum Histor. l. Iu, c. 7. »Stephano cuidam abbati, qui ad episcopatum electus uidebatur, tunc autem reiectus uel reprobatus, consolatorias dirigit litteras, amicitiam, quam ei promiserat asserens perpetuo se seruaturum.« Utrum uero secularis aut regularis fuerit, incertum est: secularem fuisse innuunt Fulcuinus, Sigebertus in uiris illustribus, cap. 126; Aegidius, aliique rerum Leodiensium scriptores, eum non monachum, sed Metensis Ecclesie clericum seu canonicum nominant. A Sigeberto in Chron. »uir sanctitate et scientia clarus,« dicitur; »uir litteratus« a Fulcuino, »et quantum ad canonicos religioni studens.«

uitam et passionem S. Lamberti politiori stylo edidit et Hermanno Coloniensi archiepiscopo dicauit, simulque cantum de Trinitate. Fecit et libellum quemdam, addit Fulcuinus, ex plurimis diuinorum librorum flosculis decerptum, in quo singularum in anno festiuitatum opuscula, cum collectis et uersibus  utili commento congessit: in cuius libelli prefatione ostendit se . . . . . Metis a puero educatum fuisse. Roberto »eiusdem sedis episcopo libellum legendum misit ad comprobandum.«

 Episcopatus ipsius initia monasterii ad Sabim Normannorum furore diruti restauratione nobilitata sunt. Eius tempore, inquit Fulcuinus, de Gestis abbatum Lobiens. »Ecclesia nostra dedicatur ab ipso, euocato ad id opus et coniuncto sibi Dodilone Cameracensi episcopo, quod in basibus columnarum, quis quam partem dedicauerit, inpromptu est cernere.« Anno 908, Aquisgrani degens Ludouicus rex, Stephani nostri supplicatione, collaborantibus Herimanno Agrippinensi archiepiscopo, clarissimisque aliis principibus, auctoritate sua, quecunque ecclesie Leodiensi concesserat priorum imperatorum munificentia, confirmauit, Lobium uidelicet, tecta et fossas; et ea pariter que ipse largitus fuerat, Heribotheshemium nempe, atque Traiecti telonium  et monetam. »Datum Xu Kal. Febr, anno Incar. 908, ind. 11, anno autem regni domini Ludouici uIII.« Diploma refert Chapeauillus, refert et aliud Caroli Simplicis anno, ut uidetur, 915 quo siluam Testensem, quam sibi retinuerat Zuentiboldus, cum uillam daret, Ecclesie Leodiensi concessit. »Datum uIII Kal. Sept., ind. 3, anno 23, regnante Carolo rege gloriosissimo, redintegrante XuIII.« Et quidem donum factum asserit rex interuentu Stephani uenerabilis Tungrorum episcopi nostre consanguinitatis affinis dilectissimi. Obiit an. 920, XIu Kal. Iun., cum prefuisset annis octodecim. Sepultus est sub altari S. Trinitatis, in crypta scilicet sancti Lamberti, regnante Conrado Romanorum imperatore huius nominis primo.





uITA SANCTI LAMBERTI EPISCOPI TRAIECTI AD MOSAM ET MARTYRIS, AUCTORE STEPHANO EPISCOPO LEODIENSI.




PROLOGUS

 1. Domino Patri HERIMANNO archipresuli  STEPHANUS humilis Tungrorum episcopus  . Cum quotidie aliorum explorari concertetur actio, ac, si quid reprehensibile infuerit, maculare non differt probrosa intentio, detergenda penitus definitur merito culpata contagio, per quam et blasphemantium iam cesset cachinnalis derisio. Nam a quibusdam nobiscum agentibus festum sancti Lantberti, qui litteraria uidebantur sibimet scientia prediti, non minimum sumus despectuosis risuum iniuriis lacessiti, quando quidem priscorum hand quaquam cato eloquio edita legebatur apud nos prefati Patris uita et passio, atque nulla propria officiorum cantabatur modulatio. Abhinc sane frequenti fratrum nostrorum precamine rogatus, sepissimis uicibus  exstiti coactus, ea omnia suscipere innouanda proprii impensione sensus, notamque huiusmodi infamie a nobis propellendam omnibus. Illis uero super hoc multimode argumentantibus, et agendum quamplurimorum similitudine stipulantibus, animum reuocans, restiti mente affectus, idque quod monerent, an bonum foret, procera hesitatione intra memet sum questus.

2. Ecce tandem anguis syllogismicus per flexos globos late sinuatus, linguisque trifulcis squamea colla tumidus, lumina mei cordis infundendo mersus, huiusmodi dialectice nuntius mihi astitit, fatus:  Omne, inquit, bonum utile, et omne utile bonum: utile bonum; nullum malum; nullum malum utile bonum; nullum bonum omne malum; omne malum nullum bonum. Ergo Creatori in suis sanctis laude celebratum, celebranti creature in suis studiis utile, bonum. Quodque meliorando optimum, nullum probatur existendo malum: e contra, quod absit, nam sors omnia uersat, negligendo relictum, amborum esse nullum continet bonum. Tum equidem ei ueracius credens, que uera a falsis iugi more solet esse secernens, aliquid monite utilitatis consequi ex eo malui gestiens, quam muti tenacitate silenti, laboris fructu carere negligens.

3. Hoc itaque deliberaui generis consilium magis eligendo pertractans,

     Inuoco non Driades nymphas, nec clamito Naiades,
    Carmina que prodant, uersus et comata dedant,
    Nec peto Mercurium, lingua, sermone superbum,
    Qui pennata ferat citius discutere uerba,
    Sed uerum Dominum, cunctorum supplico regem,
    Omnia qui tribuit, nunquam dispendia sentit,
    Famine cuncta iuuat, nil prorsus iussa retardant,
    Arce poli residet, terram, pontumque gubernat,
    Queque  sic penetrat, ceu pugno cuncta recludat,
    Is Pater et Proles, nec non et Spiritus almus,
    Subsistens trinus, sed substans creditur unus.
     Personas numerat nam subsistentia ternas,
    Esse tamen proprium numerat substantia nullum.
    Det pedibus lucere meis, det lumina cordis,
    Auxilium misero dignetur dedere uerno [al. uerne].


4. Enimuero neque fastu superbie tumens, neque quemquam Patrum contemptu habens, quinimo prelibate utilitati parere libens, stylo prepollentioris ingenii eamdem acceleraui comens. Exinde musice artis ratione authentica subnectuntur cum antiphonis responsoria noua, in quibus ordini lectionum series respondet tonorum; quatenus sibi equando extendi quitur numerus horum. Adhuc  etiam animi uisu exstat delectabile in tanti patroni immorari laude.

    Cantica quapropter museo compta lepore  
    Succinctim replicant, ac eius gesta renarrant.
    Que omnia, Pater, tuo sensui corrigenda committo,
    Notitia  ueri, quo nunquam fallere nosti,
    Falsa sed ex ueris prosternere cuncta moliris,
    Que maiora fide debent, quam sensus haberi.


Quocirca in soliditate tui pectoris iam requiescat mee uacillatio mentis uiritim defensa, siquidem meretur, pedo tue pastoralitatis; sin autem, secretim castigata [al. castiga] leni uirga tue paternitatis.



uITA SANCTI LAMBERTI.



CAPUT PRIMUM. Nobiles sancti natales; preclara institutio; episcopatus Traiectensis, et ex eo depulsio.


5. Igitur gloriosus martyr Lantbertus, et eterno Regi sacerdos dilectissimus, insigni ex prosapia Traiectensi uico exstitit oriundus. Hic denique puerulus apud parentes Christianissimos degens, et bone indolis esse incipiens, primeuam statim suam etatulam unda sacri baptismatis purificatam, Christo Domino consecrauit, seque totum adhuc, prout nouit et ualuit, diuinis uoluntatibus mancipauit. Qua de re celesti gratia preeunte, eius affines unanimiter decreuere, ut, quem a pueritie annis uita illustrabat sanctitatis, auctoritas erudiret litteralis, iuuaretque perducens ad fastigium summe perfectionis.  Huius itaque consilii dispositione reperta, imo eam Dei disponente clementia, puer forma conspicuus, sensu docilissimus, peritissimis uiris traditur educandus. Ecclesiastica religione admodum insignitur, et celestium mysteriorum igneo amore penetraliter inflammatur, tantoque celerius liberalium fluenta artium epotauit, quanto ardentius in amore Dei totum se olim transfudit: nec celantur ei quecunque obscura geruntur, quoniam nulla ad discendum mora est, ubi Spiritus sanctus doctor adest.

6. Instructus tandem diuinis dogmatibus, et ubertim uigoratus monasticis sanctionibus  , destinauit corde puer bone indolis regredi ad domum genitoris.  Quod sagaci animo concepit, ad effectum actionis usque perduxit. Tunc benignus pater, carissimum pignus excipiens amabiliter, intellexit  spirituali mente non mediocriter eum transcendere annos pueritie.

Gaudebant ambo, Lantbertus honore paterno,
Et pater insignis Lantberti ex actibus almis.
Equidem puer strenuus, nitens totis uiribus uir fieri perfectus, iuxta Psalmographi uocem, ibat quotidie de uirtute in uirtutem  preparans ad illa peragenda, que incommutabilis Dei prouidentia per ipsum ante tempora secularia fieri predestinauit opera. Quamuis iuuenis esset etate, morum tamen grandeuus probitate, iactantiam uitabat, pompam seculi uiriliter conculcabat: quidquid habere poterat, pauperibus erogabat  , condens celo thesauros, ubi possideret eos, cum solutus feliciter transitoriis, uiuere felicius inciperet mansuris.

 7. Eodem tempore Agius, pontifex Theodardus, et clarissimus Christi martyr futurus, uir sacerdotali reuerentia plenus, et coram diuinis aspectibus sacerdos beatificandus, in memorato superius uico episcopalem administrabat dignitatem. Huic memorabilis adolescens Lantbertus nobilitate cluentissimus, forma corporis elegantissimus commendatur, in aula regia educandus, ut uelut pretiosus lapis, multiplicibus potiretur argumentis, et competens fieret celestibus ornamentis. Tum sane columba Christi sine felle amaritudinis, Lantbertus, uidelicet alumnus laudabilis, solerter adherens magisterio prefati antistitis, cepit illum uenerari sicut dominum, diligere  quemadmodum patrem carissimum, et in cunctis actibus obsequi iuxta edictum apostoli, ceu decebat seruum Domini . Enimuero ex tanti  Patris consortio replebatur propensius gratia, ditabatur locupletius sapientia, augebatur quotidie meritorum affluentia. Quod isdem antistes tacito [tacite] contemplans, et subtili indagatione perscrutans, quantus qualisque foret intellexit, ideoque totum se in eius amorem transuexit, utpote in dilectum heredem et gratissimum successorem  .

8. Adeptus siquidem magni sacerdotis amorem et edoctus admodum tenere monita Scripturarum implebat duplex caritatis preceptum, diligens tota mente Deum, amplectensque proximum integro amore, sicut semetipsum. Parui pendebat presentia, ueluti deuouerat in pueritia  , estimans pro nichil omnia, preter quod erat eterne salutis gratia.  Celestibus animo inhiabat, sese in holocaustum illi mactabat qui ei singulare desiderium factus erat. Postquam uero ab impiis interfectus, palmam beatitudinis sanctus percepit Theodardus  , fidelis Traiectensium caterua, pio pastore uiduata, cepit uehementer perquirere alium similem sanctitate, quem in eius loco posset subrogare. Diu quesitis, scrutatisque omnibus, sanctior nemo inuentus Lantberto. Hunc itaque ditatum honoribus sanctimonie, illustratum commerciis parcimonie, Spiritus sancti preeunte clementia, plebs Traiectensium pariter congregata episcopum fieri elegit, et in loco magistri succedere acclamauit.

9. Regalis quoque celsitudo ac palatinorum procerum multitudo, eius opinione cognita, illum in solio  pontificali sine mora constituerunt sublimari. At uir mansuetus, omni bonitate refertus, et in humilitatis gradibus a Christo fundatus, indignum se mysteriis sacerdotalibus, multis denegauit prosecutionibus. Grandis, inquit, fratres mei, honor est pontificalis; sed graue pondus istius est honoris. Indignum me fore pronuntio; suscipere quod uultis, nequeo; uires mihi non suppetunt; sanctitatis opera non presto assunt; uite innocentis regulam me tenere nequaquam cognosco: ideo gubernaculum ecclesiastice rectitudinis accipere diffido. Contra istiusmodi excusationis molimina Traiectensium caterua huius responsionis intulit uerba:

Prosapia polles, meritorum lumine fulges,
Moribus ornaris, pietate coruscus haberis,
 Omnibus excellis; ideo nos undique pasces.

10. Hinc uulgari more frementes, strepituque populari super eum irruentes, dixerunt simul omnes: Lantbertus ciuis noster, operum plenitudine celeber, oportet ut fiat episcopus noster; sic uoluntas est Dei; sic principes statuunt regni. Illum omnis elegit clerus, uniuersus acclamat populus. Sed uir humillimus cum pleniter adhuc his non  acquiesceret petitionibus, altius commoti, et diuina inspiratione accensi, a maximo usque ad minimum cuncti dixerunt ad illum: Non nos, Lantberte, diutius protrahas, sed pro certo scias, quia, uelis, nolis, noster episcopus eris, et Traiectensium pastor uocaberis. Ita omni clero exclamante, et sic utroque sexu uociferante, clamor ad celum tollitur, et mens Lantberti tantis uocibus moderatur. Acquieuit eorum petitionibus, suscipiens curam presulatus, ne obedientiam desereret, que ceterarum uirtutum comes esse assolet. Ita Dei dextera exaltatus, et episcoporum benedictione consecratus, in Traiectensis Ecclesie fascibus uenerabilis Lantbertus pontifex est institutus.

11. Sortitus denique culmen religionis, perpetue studuit pietatis augere opera, qui pontificali auctus  erat infula. Mactabat omni die holoscaustum Domino, non ex alieno pecore, sed ex proprio corpore. Nec uacabat a missarum solemniis, celebrans memoriam salutifere passionis, offerensque Deo libamen, pro quibus redditurum se sciebat rationem. Erat plane letissimus facie, serenissimus mente, alloquio dulcissimus, conuersatione mansuetissimus, mortuus terrenis uoluptatibus, uiuens diuinis spiritualibus. In domo quippe illius ueritas erat ei gloria, in operibus eius equitas splendebat et iustitia. Instabat predicationibus assiduis, arguens delinquentes sermonibus ueritatis. Increpabat desides correptionibus temperantissimis, obsecrans recte gradientes exhortationibus paternis. Exuberabat eleemosynis, coruscabat  miraculis, quosque monebat doctrinis informabat exemplis.

Nec stylo scribi, nec fas est promere uerbis,
Que bona uir strenuus, diuino munere fretus,
Edocuit uerbis, ostendit denique factis.

12. Sed quia minime poterat lucerna, candelabro celitus imposita, latitare sub modii umbra, cepit inter suos precipuus haberi, quem talibus indiciis Christus Dominus mundo disposuit manifestari. Interea longe lateque eius sanctitatis diffusa opinio peruenit ad notitiam regis Childerici, qui eo tempore inter Francigenas sceptrum obtinebat regni  quod Lantbertus pastor Ecclesie Traiectensis in famulatu Creatoris supereminens haberetur mortalibus cunctis. Unde factum est, ut cum summo  honore ueneraretur a rege, primumque gradum uindicaret amicitie eius, exstans princeps amabilis in regni palatio, et pontifex affabilis in regali consilio. Illius prouidentia optimatum dirigebantur gesta; ipsius prudentia reipublice tractabantur utilia. Magnificabilis rex et exercitus, qui tanti sacerdotis parebant iussionibus!

Quamuis multa Deo seruirent, crimine uicto,
Attamen hortator scelerum per corda malorum
 Effudit uirus, gaudens in peius abire
Omne genus hominum, celos ne possit adire.

13. Quapropter commouit odia, excitauit iurgia, turbauit Ecclesie pacem, posuit firmamentum regni formidinem. Rabie crudelitatis adeo corda hominum accendit, ut non uiderent celum, neque recordarentur Dei iudiciorum. Hoc itaque ueneno per membra diaboli grauiter disperso, princeps regni interficitur, uidelicet Childericus rex gloriosus. Mox etenim inuidie pondus et odium aduersus Dei famulum commouit Lantbertum. Hinc hostili rabie magis ac magis grassante et inuidia diaboli nequiter exardescente, Lantbertus sacerdos Christi inclytus debiti honoris priuatur dignitatibus, ac de pontificali cathedra uir celestis eiicitur sine  causa. Proh nefas! regalis interiit sublimitas, prauorum preualuit iniquitas, sacerdotalis confusa est sanctitas, iustitie profanata est equitas.

14. Heu! cogor scriptis depromere rem ueritatis. Tunc suggestum Traiectensis Ecclesie latro Pharamundus inuasit inepte. Presulatus nempe curam ad seculi miserrimus rapuit pompam, non ad perennis uite palmam. Etenim usurpauit episcopium, inuasit dominium, animarum exstitit latro, Ecclesie publicus predo. Temerauit sacramenta Dominici corporis, commaculauit apicem canonice rectitudinis, uiolauit sanctuarium, profanauit sacerdotium, confudit religionem, immutauit ordinem, perdidit innocentiam, captiuauit naturam, equitatem debellauit,  iustitiam exhorruit, benedictionem habere contempsit, maledictionem acquirere non timuit, nullum facinus exsecrauit, nullum scelus intactum reliquit. Monstrauit uerbo et opere qua mentis intentione ad regimen introductus fuisset Ecclesie. Plura referre pudet, quid doli magister egisset.



CAPUT II. Secessus in monasterium, et uita ibi septennio acta: eiectio Pharamundi, sanctique in sedem suam restitutio.

15. At Lantbertus, Christi athleta, clementer ferens cuncta, presulatus liquit sceptrum, commendans curam ouium ei qui lauit baptismate, ac redemit sanguine. Cumque discederet uir mitissimus, conuiciorum  iniuriis addictus, et nunquam ad iracundiam labefactus, omnis eum populus lamentabatur, omnis clerus lugebat, et eum prosequendo gementes, dicebant: Cui nos committis, pastor uigilantissime? Cui nos deseris, sacerdos sanctissime? Quamobrem relinquis gregem deuotum, et quare supplicem clerum? Quis nos ab insidiis tuebitur hostis? Quis orabit Deum pro nobis? Quis pestilentias depellet? Inuadent nos lupi rapaces, dilaniabunt nos ferocissimi  hostes. Nemo erit qui abigat, nemo erit qui renuat. Tu stabilitas fortium, reparatio debilium, defensor in aduersis, decus in prosperis, pauperum consolator, orphanorum adiutor, uiduarum receptor. Te cuncti sequemur, tecum omnes moriemur. Si superbi te despiciunt, et filii Belial persequuntur, nos oues tue diligimus et ueneramur.

16. It celo clamor fratrum, lacrymeque gementum.

Tunc Pater euectus, lacrymis ita fatur obortis:
Pro re pauca loquar:
Non pastor deerit uobis, non cura salutis.
Unum est, quod mando repetens, iterumque monebo:

O filii karissimi, et oues Pastoris summi, Seruite Domino in timore, et exsultate ei cum tremore . »Declinate a malo, et facite bonum  ;« aderit uobis fortissimus adiutor, qui est uerus promissor, neque sinet perire, quos redemit sua passione iehsu Christus Dominus, qui est in secula benedictus. Post hec sacras manus attollens, et oculos ad celum dirigens, benedixit clero et populo, consignans eos Christi signaculo. Quibus etiam dulciter omnibus exosculatis, ipse domnus cum paucis comitibus  quoddam monasterium petiit quod Stabulaus  olim uocabulum accepit. Ibi presertim uir memorabilis, sequestratus a custodia Dominici gregis cum senatoribus celi infra curiam terreni conuersatus est paradisi.

17. Sub regulari disciplina illic monachorum uiuebat caterua, quorum conuersationem esse inter celestia plurimarum uirtutum prodebant testimonia.  Inter quos uenit nouissimus ordine, sed primus exstitit sanctitate; postremus numero, precipuus exstitit deuotionis studio. Hunc Patres monasterii ut carissimum Patrem recolebant; illi fratres uniuersi assurgebant, ceu domino et patri. Quem Deus gratia perfuderat, omnibus bonis amabilis erat. Interea in prefato commorans cenobio, famulabatur totis nisibus Deo, sitiens illi placere, cui se templum spoponderat esse. Incumbebat creberrimis orationibus, tanto siquidem liberius, quanto a pastorali cura quantisper fuerat alienatus. Quantam humilitatem erga prelatos exhibuit, quantam benignitatem apud omnes tenuit, nullus uerbo explicare, nullus calamo potest comprehendere. Frugalitatem namque in eo laudari non est necesse, quam sic mirabiliter exercuit,  ut ipsa macies corporis illum Domino comprobaret cunctis in odorem acceptum fore suauitatis.

18. uerum quid ad cumulum sue perfectionis pietas uoluit ostendere Omnipotentis, licet breuiter commemorandum, presenti tamen sermone non est transeundum. Cuiusdam ergo noctis silentio, dum simul cum fratribus quiesceret in dormitorio, clam de lecto uoluit surgere, ut prolixis orationibus posset  insistere attentius. Cumque suis alterum ex cothurnis acciperet, alterum eorum a manu lapsum est, feriensque soli pauimentum, quieti fratrum incussit sonitum. At Pater cenobii expergefactus, et huius arcani ignarus, dixit: Cuius reprehensibili audacia hec modo contigit negligentia, nostrum morem expleat, crucem protinus adeat, et quod deliquit, diluat obedienter. Tunc Lantbertus, sacerdos patientissimus, spe firmissimus, et animo letissimus, iussionem prelati libentissime compleuit, et ad crucem sicut ouis ad uictimam properauit. Nil detulit secum ad immane frigus depellendum, nisi tantummodo unum, quo indutus erat, cilicium.

19. Et quidem nox illa uehementissimi algoris gelu fuit asperrima, ac niuali glacie frigidissima.  Ardebat plane interius flamma paracleti Spiritus; idcirco exterius frigoris contempsit cruciatus. Stante uero illic sancte Trinitatis hostia, et infatigabiliter sui Saluatoris exorante suffragia, celum, ut ueraciter credimus, eius mundissimis patuit precibus, et ad supernos usque peruenit auditus. Ergo cum illud Dauidicum mente caneret, et ore proferret: »Quando ueniam, et apparebo ante faciem tuam, Domine ?« actum est celitus, ut gallorum cantus audiretur solito citius. Surrexerunt itaque fratres deuoti, ut uigilias celebrarent more solemni. Denique officio competenter peracto, exierunt omnes de sanctuario, gestientes domi ignem accendere, quo exuerentur ualidissimo frigore; quem nimia auiditate ambientes, et, ut opportunum  erat, undique circumdantes, abbas, dum astantes inspexit, Lantbertum deesse cognouit. Percunctatus alios, ubinam esset uenerabilis sacerdos, responsum est a fraribus illis, quod ipse foret qui crucem adire iudicatus fuisse.

20. Ad hec abbas benignus in stuporem conuersus, suspirans, imoque trahens a pectore uocem, inquit: Heu! nimis infelix, que te dementia cepit? Innocentem damnare nefas. Sacerdotem glacialibus pruinis destinare facinus est exsecrabile.

Sic merens dixit; post hec astantibus infit: Ite, fratres, ite, rogo, celeriter, poscite Patrem nostrum humiliter, ut ad nos ueniat festinanter. At illi cursim properantes, et quod iussum erat perferentes, repererunt mansuetissimum sacerdotem in frigore et  nuditate mirabiliter Domino psallentem: »Cor contritum et humiliatum, Deus, non spernas, sed benigne sacrificium nostre seruitutis accipias, ut edificentur muri Ierusalem « ad tui nominis gloriam et honorem, quod est benedictum in secula. Preterea cum constantissimus confessor Domini, et acceptabile sacrarium Spiritus sancti, ad sequentia psalterii intentionem cordis dirigeret sui, astiterunt missi fratres, pro reliquis ueniam implorantes, et hoc ex precepto abbatis nuntiantes.

21. Abbas, dulcissime pater, obsecrat quo ad fratres  quantotius abeas. Quorum uerba non renuit, sed cum eis ad domum properauit, ubi monachorum turba indicibili caumate  erat coacta. Ipso domus intrante limina, et inenarrabiliter reflagrante eius facie beatissima, abbas cum omni Christicolarum turba ad sancti Lantberti prostratus est uestigia. Quem actutum talibus allocuti sunt sermonibus: Ignosce nobis, Pater uenerabilis, ignosce fratribus tuis, et ne reputes, suppliciter flagitamus, quod contra te sic insipienter egimus. Miserere precantibus, dans indulgentiam petentibus.

Ad que hec responsum paucis ita reddidit heros:
Ne, deprecor, karissimi, ne, deprecor, dicatis Domini, Surgite, obtestor, uelocius, meis imo indulgete excessibus: nil aduersum me deliquistis, quod  ualeam donare uobis. Quibus eleuatis, et oppido anxiatis, letus et hilaris Pater dixit amabilis: Queso, Patres, ne turbemini diutius; haud me terruit frigoris impetus. Affuit mihi Protector uite mee, custodiens me in necessitatis tribulatione, et exaudiens sua larga miseratione. Propter quod illi gratias rependite, et eius nomen benedicite.

22. Hinc pias manus celo intulit, fratrumque benedicens collegio dixit:

O Deus omnipotens, celestia lumine complens,
Qui celum, terras, pontum ditione gubernas,
Ut sint cuncta tuis in tempore subdita uotis,
Hos, exposco, tuos benedic per secula seruos
Protege ab insidiis, serua uirtutibus almis,
Donec te uideant, et celi regna prehendant,
 Te tribuente, Deus, qui nunc et semper in euum
In triplici uirtute tui benedictus haberis.

Igitur omnibus respondentibus, Amen. Sic faciat Deus, cognouerunt senes cum iunioribus quod immodicis premiorum muneribus sanctum sublimasset Lantbertum Dominus. Deinde officia caritatis illi cupientes impertiri, et post certamen intolerabile amantissimum Patrem uolentes reficere, balneum illi parare studuerunt, et uestibus nitidis eum circumdederunt. Sic fortissimus Christicola et patientissimus Dei athleta post obedientiam honoratus, post tropeum sublimatur, non, ut promeruit tolerantie sinceritas, sed, ut potuit mortalium possibilitas. Inter huiuscemodi miraculorum  insignia degebat Lantbertus Christi uictima, exstans quotidie sacerdos et hostia in odorem suauitatis accepta; crucifixus huic mundo, uiuens Redemptori suo; deiectus a pestiferis hominibus, allectus a supernis ciuibus, pulsus ab episcopio, ascitus in eternitatis collegio; fugatus a cura ouium, inuitatus ad celi palatium.

23. Interea infelix peruasor Ecclesie Traiectensis, Pharamundus uidelicet filius iniquitatis, falso nuncupatus pastor ouium, appellandus merito angelus tenebrarum, suis exigentibus culpis, plurimorum  criminatus conuiciis  , expulsus est a pontificali cathedra, et ab eadem eiectus prouincia. Septem quippe annis prefuit ibi solum nomine, nulla tamen die actionis profuit opere. Digne a fidelibus in terra est persecutus, qui manifeste Deo erat contrarius. Dilaniatus autem grauiter populus, et clementer Dei miseratione liberatus, ceperunt totis uiribus, et multiplicibus argumentis statuere, qualiter pontificem egregium ac Patrem modestum mererentur recipere Lantbertum. Illo tempore Pippinus monarchiam regni, et principatum gerebat populi  , uir armis strenuus, et diuine religionis cultor precipuus. Hic B. Lantberti percunctata mansuetudine, et admodum cognita sanctitate, misit legatos ad monasterium superius prelibatum   , qui sanctum deposcerent Lantbertum, quatenus dignaretur uenire ad regem, suique presulatus recipere dignitatem

24. uenientes illi, qui a rege fuerant missi, Lantbertum sacerdotem huiusmodi sunt allocuti: Te, Pater, rex obsecrat, omnisque populus flagitat, ut a monasterio exeas, gregem, quem dudum non sponte deliquisti , recipias, et opus Domini, ut incepisti, perficias.

Tum senior  pro re lacrymis ita fatur obortis: Fateor, rexi, non ut decuit; uixi, non ut debui: pascere ulterius non sum idoneus, preesse amplius non concupisco, qui prodesse nulli ualeo.

Subiunxere uiri, dicentes hec Seniori:
Te, uirorum nobilissime, te, sacerdotum sanctissime,  per caritatem Dei deprecamur, per amorem proximi obtestamur, ut nobiscum uenias, regimenque tuarum ouium dignanter recipias.

Altius, ecce, gemens responsum hoc reddidit heros: Refutare, fratres, quod dicitis, non audeo; regis edictum contemnere non debeo; proximorum necessitabus subuenire cupio. uobiscum ire non differam; quod iubetis incipiam: potens est Deus perficere, et ad finem certum usque perducere.

25. Hinc ergo beatissimus confessor Lantbertus, felix commercium aggressus, multimoda examinatione probatus, ad propriam sedem est reuersus. Sic exsul sacratissimus, ac inenarrabili patientia  plenissimus, gregem suum recepit, magnifice protexit, et indefense custodiuit. Quanta, illo regrediente, exsultatio in uniuerso efferbuerit populo,  quis peritissimorum potest comprehendere scripto? Exsultabant celorum ciues, indiuidue Trinitati referentes immensas preconiorum laudes. Gaudebat omnis terra, iubilans Domino in letitia. Plaudebant uniuersi in excelsis, et dicebant non tantum uoce excelsa, quantum mente deuota: Agamus gratiarum actiones Domino; uisitauit enim nos, Oriens ex alto ; quoniam retribuit nobis Dominus pastorem nostrum Patrem et custodem nostri uigilantissimum.

Sic rex et populi, pariter dites et egeni,
Psallebant alacres: resonabant undique laudes.
Ita miles emeritus, uir permaxima tribulatione purgatus, digne ouium suarum, uocibus attollitur et in cathedra Traiectensium relocatur  decenter.



CAPUT III. Sancti episcopales uirtutes; diecesis ab eo lustrata: Taxandri ad Christum adducti; martyrium: corporis translatio et sepultura prodigiis clara.


26. Sublimatus namque iterum ad episcopale solium, tantis cepit sanctitatibus coruscare, quantis Dei pontificem constat decuisse. In corde illius sinceritas et legis plenitudo; in ore ipsius ueritas, et lenitatis pulchritudo; in consilio eius uigor et sapientia; in actibus suis equitas et abundantia; in conuersatione ipsius innocentia et castitas; in habitu eius gloria et honestas. Erat nimirum fide constantissimus, spe firmissimus, caritate integerrimus, insignitus prudentia, preditus temperantia, fortitudine roboratus, iustitia locupletatus, bonorum  operum exhibitione singularis, doctrina et uirtutibus admirabilis. Exornauerat illum pietas eterni Patris, sicut uite meritis, ita et prodigiorum miraculis  . Personas potentium non respiciebat, sed potius ad morum elegantiam intendebat. Quem religiosius uiuere sciebat, illum eminentius honorabat. Omnibus omnia factus erat, ut omnes lucrifaceret .

27. Intra domus septa nunquam eius ornabantur sedilia  , sed uoluebat in memoria humili, que possessurus erat in uita perenni. uestimentorum tegumenta non adeo induebat pretiosa: primus ei amictus saccus erat silicinus. Studebat corpus humiliare in terris, quatenus anima exaltari mereretur in celis. Lustrabat uillas ac oppida, sibi a Christo  commissa, sciens reperire homines, quos faceret eterne hereditatis consortes. His equidem sollicitudinibus  seruiens, et hanc iustitie esuriens indeficienter habens, ingressus est Texandriam  , paganorum erroribus deditam, et idolorum spurcitiis profanatam. Ergo cum inibi facundissimo sermone fidem catholicam cepisset disserere, paganenses  eiusdem prouincie in unum conuenere, uolentes predicatorem ueritatis discerpere, et post contumeliarum ludibria ad ignominiose mortis destinare tormenta. Quos ira et seuitia frendentes, et diabolico spiritu bacchantes, confessor Domini Lantbertus intrepidus et fortis istiusmodi allocutus est uerbis:

28. O uiri fratres, quoniam estis sensus et rationis sapaces, audite, queso, patienter, et ea que dixero uobis, animis rationabiliter infigite uestris  .  Omnipotens Deus, Pater unigenitus, cuius ego sum seruus, quique »solus habet immortalitatem et lucem habitat inaccessibilem ,« ipse unum de se genuit sine tempore uerbum, per quod fecit omnia ex nichilo, que sunt in hoc mundo . Quam sine initio natiuitatem, et absque fine generationem admirari spirituali intellectu possimus, sed intueri uisu corporali nequaquam ualemus. Nec Pater anterior, nec Natus posterior est. Nam ex his duabus personis, sed una indiuidua et incomprehensibili essentia, procedit Spiritus sanctus, Patri et Filio similis maiestate, et consubstantialis indiscreta deitate. Hec in personis Trinitas et in essentia una et cequalis diuinitas, postquam ex nichilo creauit uniuersum orbem, compegit ex limo  terre primum hominem; cui dormienti costam abstulit, et de ea mulierem formauit , ut ex eorum immaculata sobole apostatarum sarcirentur angelorum ruine.

29. Quos in paradiso Deliciarum posuit, et ex omni ligno comedere iussit, tantumque a ligno Scientie boni et mali abstinere mandauit, ut per obedientiam, sine carnis morte, ad celestem angelorum patriam quandoque potuissent transire, si se astringerent caritatis uinculo per obedientiam Creatori suo. Sed proh dolor! inuidia serpentis, homo cupiditatum illectus est illecebris, sicque per hoc morti obnoxius, a paradiso est eiectus.

Nec solus meritam presumptor senserat iram, sed secum omnem generis sui traxit propaginem, et  in mortiferi facinoris inuexit acerbitatem. Hinc mundi princeps homines sibi subdidit omnes, donec is, qui egit  , carnem de uirgine sumpsit, qua homines redimeret a reatu preuaricationis, quem pro infirmitate carnis malitia callidi seduxerat hostis. Quem uero ex Patre natum dixi sine tempore, ex intemerata genitrice, Maria uidelicet semper uirgine, natus est in tempore, et ad electri similitudinem  unus in utraque et ex utraque natura, et Deus permansit cum Patre, et ad redemptionem nostram homo mortalis factus est ex uirgine matre. Qui uerus Deus et homo prodiens ex uirginis utero, mortalium more est circumcisus, et ab Ioanne in Iordane baptizatus. Deinde discipulos elegit; plurima uirtutum signa peregit, et quod ueraciter erat, mundo palam declarauit.

30. Ad ultimum sue uoluntatis potestate animam suam posuit in cruce, ut nos redimeret suo sanguine, quos diabolus a prima mundi origine astrictos tenebat captiuitati sue. Celebrato tandem passionis mysterio, destructoque mortis imperio, uiuens die surrexit tertio, reddens nobis priuilegium nature, quod in primo perdidimus parente. Sicque quadraginta  diebus suis discipulis manifestatus, eisdem ad ultimum recumbentibus apparuit, et in uniuersum orbem ire mandauit, ut remissionem peccatorum predicarent, et quod didicerant, cunctis gentibus annuntiarent. Ac demum illis cernentibus, celos rediit, et uictor mortis ad dexteram assedit Patris. Qui Spiritus sancti carismate refecti in cunctis finibus orbis sunt dispersi, et hanc fidem annuntiarunt omnibus, quam nos indubitanter credimus, et uobis in eius nomine et pro eius amore constanter predicamus. Hec et his similia beato Lantberto prosequente, et mirabiliter euangelizante, conuersi sunt ad fidem catholicam, quotquot erant preordinati ad uitam eternam. Tunc egregius doctor et facundissimus predicator idola deiecit, populum baptismate  sanxit, ecclesias construxit, sacerdotes ordinauit, totamque regionem illam Christo Domino consecrauit, et in seruitutem Dei in perpetuum delegauit.

31. Interea talibus instaret curis dum pastor herilis, dimicans bella uictoriosissimi Regis, ut preliator inuictus et fortis, triumphalem palmam martyrii merito compos in hoc modo contulit illi  . Duo siquidem fratres nequissimi, Gallus uidelicet ac Rioldus uocati, aduersus beati famulos insurrexerunt Lantberti, affligentes illos dira calamitate et multiplici. Quos cum antistes patientissimus humillimis, ut resipiscerent, exoraret precibus, et sepissimis argueret increpationibus, tanto pertinacius gregem Ecclesie dilaniabant, quanto patientius, ut oues Domini, eorum seuitiam perferebant. Quocirca pontificis  clientes et cognati qui erant prosapia nobilissimi, afflictione subiectorum instigantur, et ut maleficos persequi debeant, eo ignorante, communi consilio deliberant. Nam supradictorum fratrum proteruia crescente, et in malum perdurante, uiros genere famosissimos, armis conspicuos, ab inchoato opere nequaquam  pepigit animum reuocare.

 32. Quid plura? Illos bello obpetierunt, utrosque mortis piaculo indiderunt. Quibus ita interemptis et in inferni barathrum demersis, Dodo infelix, eorum, qui multati fuerant, proximus affinis, hereditatem infandi suscepit criminis. Persecutionis quippe successionem ad satiandam sui furoris immanitatem, non tamen ad sue utilitatis recepit incolumitatem. Hic namque superbia tumidus, consiliis habitis et armis rigidus  lethum beati antistitis Lantberti ob consanguineorum necem corde cepit meditari, et ipsi opere insidiari. Unde sibi socios copulans audacter iniquos et ad preliandum fortissimos, Leodium adierat, quo celebs  his diebus forte manebat. Eadem nocte pontifex dignissimus, corona martyrii sublimandus, relictis in domo soporatis  sodalibus, ad orationem perrexit solitarius, quam diutissime producens, et infatigabiliter persoluens, ad lucis crepusculum usque protelauit totamque spem suam Domino commisit.

Igneus astrigeras iam sol migrabat ad arces,
Crinibus et roseis tenebras aurora fugabat,
Cum Pater memorabilis domum repetiit, discipulos a somno excitauit, et ut matutinales hymnos secum canerent, eisdem imperauit.

33. Quibus strenuo, et uelut decebat, religiose completis, ipse Dominus ieiuniis et orationibus erat nimium fatigatus: qua de re famulis suggerentibus, ad lectum regredi est compulsus, quatenus lassitudinem uexati corporis quantisper quiete alleuiaret soporis. Sed frustra ibi querebat leuamen, ubi nullam  uolebat habere mollitiem. Corpus etenim suum, quod per diem sine remissione macerabat, per noctem sine intermissione affligebat. Mundatus nempe dudum sacro baptismate, sublimatus demum sacerdotali consecratione, paracleti Spiritus purgabatur illustratione, candidus ad ultimum proprio cruore. Nondum uero obdormierat, sed felicius quiescere exspectabat, cum unus  e famulis domo foras exiit, et hostilem cuneum eminus uenire conspexit. At ipse concitus intro rediit, et, quid uiderit, suis comitibus nuntiare non distulit. Tunc omnes illi in stuporem formidinis subito uersi, domnum pontificem non fuerunt excitare ausi. Prestolati sunt diu silenter, donec appropinquarent aduersarii uenientes.

 34. Sed neque transiliendum puto, quod quibusdam exercitum sequentibus a tergo omnipotentis Dei ostendit celsitudo.

Edicam scriptis, clamabo uocibus altis,
Totus ab integro seculorum noscat ut ordo.
 uiderunt plane signum mirabile instar crucis Dominice supra domum pontificiis rutilare, quod pre splendore claritatis nec uisu erat facile nec dictu affabile  ulli. Hoc utique Christus Dominus ideo uoluit ostentare mortalibus, ut per id liquido daretur intelligi illum ueraciter redemptum sanguine Christi, atque crucifixum desideriis mundi. Cum autem Dodo ferocissimus, armis nequitie accinctus, iunctis sibi nefandis complicibus, ad uillam peruenisset superius nominatam, cepit minister malitie arma concrepare, socios prouocare, et sanctum Dei sacerdotem hac illacque bacchando perquirere. Hinc satellites, uesani lictoris iussis obsecundantes, effractis foribus, disruptisque sepibus, sicut inter oues lupi, cortem atrociter sunt  ingressi.

35. Continuo Lantbertus, Dei agonitheta fortissimus, armorum congressione expergefactus  , a lecto surrexit, ensem manu corripuit, et contra hostes dimicare deliberauit. Nec mora exstitit sententiam prioris animi mutauit, gladium in terram proiiciens, et hec corde dicens: »Eripe me de inimicis meis, Deus meus, et ab insurgentibus in me libera me: quoniam neque iniquitas mea, neque peccatum est, propter quod insurrexerunt aduersum me fortes et iniqui. Ecce Synagoge potentium querunt animam meam, quam deprecor ut suscipias in pace, qui es miserator et misericors, Domine .« Hec itaque cum lacrymis B. Lantberto implorante, impii apparitores procaciter  fremebant, lanceasque parietibus infigebant, et domum penetrare tentabant. At duo nepotes ipsius, Petrus uidelicet atque Audolecus, fortiter eis resistebant, qui domum intrare uolebant. Quibus ita frementibus et uiriliter agentibus uir inquit serenissimus: Si me, filii, hactenus ueraciter dilexistis, nunc consilii mei obedite preceptis. uestra Iesu peccata confitemini, et orate pro inuicem, ut saluemini. Sic pastor sanctus dixit. Contra sic Audoletus respondit: Ignem, Pater carissime, ignem minantur mittere, quo domus hec incendatur, et nos pariter exuramur.

36. Ad hec uir uenerabilis dixit: Nolite timere, filii, flammas incendii: certe potens est dextera Dei eripere nos a periculo imminenti. Illos, ut  timeo, sempiterna induet confusio: super nos, ut credo, Dei efflorebit sanctificatio. Attamen uos, qui rei fuistis in crimine  , sententiam ultionis modo recipite, ne uos infernalis cruciet gehenna, sed expiatos perennis excipiat uita. Ita omnes  informans, et sacerdotali potestate corroborans, a penetralibus iussit nepotes egredi, quo mererentur fieri holocaustum regis eterni. Cum intrepidi ostio erupissent cubiculi, extemplo cedentibus aduersariis, martyrio digni diuinis conspectibus sunt immolati. Inde Pater egregius, et pontifex constantissimus, pauimento soli in modum crucis prosternitur, et misericordem Deum humillimis precibus deprecatur. uerum quid eius felix anima tunc Deo fuerit locuta, que mortalis ualet prodere lingua? Sed sine dubio talia petiit, qualia statim impetrare promeruit. Ingressi autem intrinsecus aduersarii furentes, interfecerunt omnes in ore gladii, quoscunque repererunt ibi.

37. Denique unus ex crudelissimo agmine, inflammatus  immanissimi furoris rabie, tectum desuper subiit, et beatum pontificem terre prostratum inspexit; moxque diabolico spiritu exagitatus,

Percussit telo uicturum in secula Christo.
Sic pretiosus Domini sacerdos Lantbertus, testis gloriosus, felici martyrio est consecratus, taliterque regnum celorum, quod diu desiderauit, uiuens et coronatus feliciter intrauit. Iacuit quippe beati uiri corpus exanime, perfusum sanguinis sui imbre; sed anima ab angelis in celum est euecta, et inter consortia supernorum ciuium collocata, ubi fruitur gaudens et exsultans societate apostolorum, glorificatione prophetarum, confessione martyrum, cohereditate confessorum, integritate uirginum,  obtinetque palmam perennis glorie, et stolam iucunditatis eterne. Corpus tandem sacrosanctum pauci, qui euasere internecionis periculum, naui uelociter imposuerunt, et ad Traiectum usque  delatum in ecclesia apostolorum Pincipis honorifice sepelierunt.

Exanimes artus nec liquit celica uirtus,
Monstrauit populis, quante fuerit bonitatis
Hic, feritate furens quem Dodo peremerat amens

38. Nam dum conderetur tumulo, immensus odor affuit e celo, uincens omnia aromata suauitatis fragrantia. Nec defuit angelorum sublimitas eius sarcophago, primorum dierum illum custodiens tempore, ostendensque sui carminis prosodia, que munerum premia in celesti aula eius possideret anima.

Ut subtilis erat dicti uox presulis alma!
Illuc uicini multo admiramine ducti,
 Sepius accedunt, et quid sit, noscere querunt,
Qui sint, quidque canant, uel que sint munera uocis,
Sed tunc interius proprios extendere uisus
Dum cupiunt, ea uox tenui subducitur aura,
Ut solet audiri, cum uas contingitur eris,
Et sonus assurgens paulatim ducitur astris.
At docte dum se retrahunt, ut longius essent,
Dulcibus auditu resonabat uocibus er  .
Conuenit etiam omnis pene prouincia, de absentia eius lugentes ineffabili mestitia, et ad celos alta usque emittentes suspiria. Compleuit autem sacratissimus Lantbertus pontifex et martyr Christi gloriosissimus cursum sui agonis Xu Kal. Octobr., regnante Deo uiuo et uero in Trinitatis plenitudine,  et unitatis maiestate, cui exstat laus et sanctorum iubilatio, necnon et perpes gratiarum actio, nunc et semper per immortalia seculorum secula. Amen.




ANNO DOMINI DCCCCXXII.
HERuAEUS RHEMENSIS ARCHIEPISCOPUS.





NOTITIA HISTORICA.


 Presul ille, quem Flodoardus Heriueum uocat, »ex aula regis ad episcopatum assumptus est anno 900, uir genere nobilis, nepos uidelicet ex sorore Hucbaldi comitis; qui iuuenis quidem ad hunc prouectus est honorem, exsequentibus et rite celebrantibus eius ordinationem Riculfo Suessorum episcopo, Dodilone Cameracensi, Otgario Ambianensi, Mancione Catalaunensi, Rodulfo Laudunensi, Otfrido Siluanectensi, ceterisque diecesaneis consensum prebentibus, et decretum huius ordinationis corroborantibus.  Qui mox huic adeo gradui sese exhibere studuit habilem, bonis omnibus prebens amabilem, ipsis etiam sensibus imitabilem: benignus amator existens pauperum, largus solator religiosorum, multumque misericors, recreator lugentium miserorum: ecclesiasticis apprime cantilenis eruditus ac psalmodia precipuus, et huius exercitatione limatus, animo uultuque iocundus, suauis atque mitissimus, omnique bonitate conspicuus, pater cleri, atque totius populi pius patronus; tardus ad irascendum, et uelox ad  miserandum; amator ecclesiarum Dei, et fortissimus ouilis sibi commissi eum Dei uirtute defensor. Recepit denique res diuersas et uillas Ecclesie quas antecessor suus per precarias siue prestarias diuersis contulerat personis. Cui sedula intentione sectandi spiritualia, affluenter exuberabant temporalia que ipse honesta dispensabat prudentia, disponens competentibus episcopium ministerialibus, ipse orationibus incessanter intentus.« Ipso die consecrationis sue, qui fuit prid. Non. Iul. lecta fuit in templo B. Marie Rhemensis excommunicatio hominum Balduini comitis Flandrie, ob cedem Fulconis ab illis perpetratam. Anno 901, Iu Kal. Ianuar. retulit corpus sancti Remigii ab ecclesia cathedrali in suum monasterium, astantibus Carolo rege, et Richardo Burgundie duce.

Pergit Flodoardus: »Hic pontifex castrum Mosamum reparatis muniit muris, et ecclesiam inibi dirutam a nouo restaurauit, atque in honore sancte  Dei genitricis, ut olim fuerat, dedicauit, collocatis ibi sancti uictoris ossibus que haud procul ab eo fuerant castello reperta. Munitionem quoque apud Codiciacum tuto loco constituit atque firmauit. Aliam nichilominus munitionem apud Sparnacum super fluuium Maternam construxit. Ecclesias etiam nonnullas que sub persecutione Normannorum dirute fuerant restaurari fecit atque consecrauit. Sed et in uosago, infra possessionem beati Remigii ecclesiam construxit, ac per assensum Magontiacensis episcopi depositis inibi muneribus eiusdem sancti dedicauit. Rhemis quoque ecclesiam in honore S. Dionysii extra murum ciuitatis a canonicis urbis constructam consecrauit, ubi et membra sanctorum B. Rigoberti episcopi et S. Theodulfi abbatis seruanda deposuit. Cryptum quoque sub ipsa sede maioris ecclesie, que diu tellure manserat oppleta, ubi B. Remigius secreto preces Deo fundere fertur assueuisse, mundatam et excultam in honore ipsius sancti presulis  consecrauit. Multis quoque donariis Rhemensem ecclesiam perornauit, coronis argenteis atque lampadibus tam aureis quam argenteis illuminauit. Aliis etiam uasis utriusque huius pretiosi metalli, sed et gemmeis locupletauit. Insuper et altare in medio chori sub honore Sancte Trinitatis edidit atque dicauit, et tabulis argento coopertis circumdedit. Crucem quoque maiorem auro cooperuit, et gemmis cum sacrosanctis pigneribus decenter insigniuit. Ornamentis etiam holosericis quamplurimis almam decorauit aulam. Mihi quoque et ceteris tam clericis canonicis, quam monachis et sanctimonialibus, omnibusque pro diuersis eum petentibus necessitatibus multa largitus est bona.«

Normannis, flagrante inter principes discordia, pedem in Francia figentibus, Herueus horum conuersioni serio incumbendum duxit, quo gentis ferocitas Christi iugo mitigata rapinis et grassationibus finem imponeret. Exstat Ioannis IX pape rescriptum ad eumdem presulem, quo respondens anno circiter 901 ipsius consultationi de Normannis nuper ad fidem conuersis, ait mitius cum eis agendum esse,  nec contra eos seueritatem canonum esse extendendam, ne forte insueta onera portare recusantes ad pristinam impietatem relaberentur. Duas etiam Synodos celebrauit anno 905 »cum cepiscopis sue dieceseos in quibus de pace et religione sancte Dei Ecclesie, statuque regni Francorum salubriter competenterque tractauit. Ad petitionem quoque uithonis, tum Rothomagensis episcopi, collecta ex diuersis auctoritatibus SS. Patrum XXIII capitula qualiter ipsi Normanni tractari deberent, eidem archiepiscopo delegauit.« Anno 909, uI Kal. Iul. celebrauit concilium apud Trosleium. Anno circiter 910, post mortem Anscherici Parisiensis episcopi, summus regis cancellarius effectus est. Tantum uero profecit in catechizandis Normannis, ut ii »post bellum quod Robertus comes contra eos Carnotenus gessit, fidem Christi apud Rothomagum tandem susceperint, concessis sibi maritimis quibusdam pagis cum Rothomagensi quam pene deleuerant urbe,  et aliis eidem subiectis.« Hungaris quoque regnum Lothariense depredantibus, dum Carolus proceres Francorum in auxilium sibi contra gentem ipsam conuocauerat, solus hic presul ex omnibus regni huius primatibus cum suis tantum in defensionem Ecclesie Dei regi occurrit anno 919, habens armatos secum, ceu fertur, mille quingenos. Anno 920, cum pene cuncti Francorum optimates apud urbem Suessionicam a rege suo Carolo desciscentes propter Haganonem consiliarium suum quem de mediocribus electum super omnes principes audiebat et honorabat, cum penitus reliquissent, hic pontifex fidelis et pius, atque robustus in periculis semper existens, regem intrepidus ab eodem loco suscipiens, ad metatum suum duxit; indeque secum ad urbem Rhemensem perduxit, et per septem fere menses eum prosecutus atque comitatus est, donec illi comites suos eumdemque regno restituit.

Inde Erlebardum comitem pagi Castricensis anathemate  percussit ob mala que episcopatui inferebat; castra quoque Altimontis et Maceriarum ab ipso Ecclesie Rhemensi surrepta recuperauit. Tunc synodo apud Trosleium prefuit ac suscripsit anno 921, presente Carolo rege, in qua Erlebardus comes excommunicatus post mortem absoluitur. Nec multo post a clientela Caroli, cui ad id tempus fidissimus atque acceptissimus fuerat, recessit, ut coniectat Mabilio noster, quod preceptum sibi anno precedenti summi cancellarii officium Carolus Rogero Treuirensi archiepiscopo demandauerat. Tandem paucis diebus languore confectus exspirauit uI Non. Iul., anno 922, tertia die post consecrationem Roberti regis, quarta uero antequam uicesimum secundum sui episcopatus expleret annum; funeratus solemnibus exsequiis, quibus interfuere plnres antistites qui die obitus Durocortorum aduenerant. Andreas Quercetanus in Historia genealogica gentis Castellionee, ubi Heruei elogium uisitur, scribit fratrem fuisse Odonis Castellionei, in quo totius gentis illius stirpem posuit. De scriptis eius lege Riuetem nostrum, Hist.-litter. Franc. tom. uI, pag. 185.





HERuAEI RHEMENSIS EPISTOLA AD WITONEM ARCHIEPISCOPUM ROTHOMAGENSEM. Qualis penitentia debet iniungi non baptizatis gentilibus, et baptizatis, et rebaptizatis, et postea more paganico ecclesias deuastantibus et Christianitatem delentibus. Ex sententiis Patrum, et canonibus, et decretalibus pontificum Romanorum.


 Reuerendissimo ac dilectissimo fratri et coarchiepiscopo WITONI, HERuAEUS Rhemorum archiepiscopus  plurimam in omnium Saluatore salutem eterneque beatitudinis felicitatem.

 Ut rogastis humilitatem nostram querere diuinis in oraculis qualiter consulendum uobis foret his qui rebaptizati sunt, et eque ut ante baptismum iuxta paganismi morem, quemadmodum sues suum reuersi ad uolutabrum, et canes ad uomitum, ludicras uoluptates nefando paganorum ritu exercuere, seu de illis qui nondum percipere baptismum meruerunt  , prout quiuimus satisfacere precatui uestro sategimus, quantumue breuitas temporis sinit. Et ut unumquodque capitulum uobis facilius fieret ad reperiendum, capitulatim in hac schedula fecimus scriptum. Et quia »misericordia Domini plena est terra ,« cui et Ecclesia per apostrophen precabiliter dicit: »Misereris omnium, Domine, et nichil eorum odisti que fecisti, dissimulans  peccata hominum propter penitentiam ;« dignum duximus, mirabile et misericordissimum beati Ioannis apostoli et euangeliste factum, imo ipsius Domini opus piissimum, et consuetissimum, sic uobis ponendo breuissime expromendum; quemadmodum uobis notissimum, et in ecclesiastica Historia latius digestum.



I. De S. Ioanne euangelista

Cum ipse Ephesum rediens, lustraret uicinas et illustraret prouincias, uidit iuuenem quemdam animis acrem nimis, quem loci illius episcopo commendauit, qui et illi gratiam tradit baptismi. Deinde confidens gratie, qua fuerat communitus, eumdem iuuenem remissius habere cepit. Sed ille, immatura libertate potitus, corrupte uie tramitem incedit.  Deinde a furtis mala queque sensim incipiens, demum magister latronum in breui effectus est, donec idem Ieannes eumdem locum tempore elapso inuisens, a prefato requisiuit depositum suum episcopo. Et cum comperisset eumdem absentatum esse iuuenem, ascenso citius equo, perquisiuit eum; ac perquisito, et fugitanti, dixit Apostolus: »Sta tantum, et crede mihi, quia Christus me misit.« At ille audiens, restitit. Iam deinde tremefactus flebat amarissime, et accedentis ad se senis genibus prouoluitur, gemitibus et ululatibus, quibus poterat, satisfaciens, et uberrimis lacrymarum suarum fontibus iterum baptizabatur, occultans solam dexteram suam. Apostolus uero iurisiurandi sacramento se eo impetraturum a Saluatore  ueniam pollicens, simulque genibus eius prouolutus, atque ipsam dexteram, ex cuius cedis conscientia torquebatur, tanquam iam per innocentiam purgatam deosculans, ad ecclesiam reuocat, et indesinenter pro eo orationes profundens, et cum ipso pariter ducens crebra ieiunia, indulgentiam a Deo quam ei pollicitus fuerat, expetebat. Nec prius abstitit, quam eum in omnibus emendatum, etiam ecclesie preficeret .



II. De S. Siluestro, et Constantino imperatore.

Iuuat hic et illud memorabile factum beati pape  Siluestri erga imperatorem Constantinum inserere, maxime propter ieiunium hebdomade ab ipso ei indictum. »Sanctus, inquit, Siluester inter cetera ad eumdem dixit Cesarem: »Exige a teipso hac una hebdomada ieiunium, et deposita purpura intra in cubiculum tuum, ibique induere cilicio prostratus humo, et confitere te modo per ignorantiam errorem passum, ut Christianis persecutionem indiceres: et ipsum Saluatorem corporum et animarum Iesum Christum, non solum loquendo, sed et credendo prenuntia, et penitere te multos sanctos Dei occidisse.« Et paulo post. Iube per totam hebdomadam eleemosynam fieri, beneficia etiam postulantibus exhibe, et idoneos qui hec exsequantur constitue.« Et post aliquanta.  Imposuit sanctus Siluester manum suam super caput eius  benedicens eum ac faciens catechumenum. Tunc congregatis omnibus presbyteris, et diaconibus, cum uniuerso clero, indixit ieiunium omni ecclesie, dicens: Si Niniuite in predieatione Ione per triduanum ieiunium, iram Dei offensamque quam promiserat, his debita euaserunt, quanto magis nos in predicatione Domini nostri Iesu Christi, persecutiones euademus. Lucramur animas, pacem Dei ecclesiis acquirimus, et idololatris finem imponimus. Hec autem facimus ieiuniis, orationibus, ut hec a Deo impetremus.« Et cetera.



III. Dicta B. Gregorii ad populum.

Beatus quoque Gregorius in Euangelii homilia ad  populum . »Si Deo, inquit, uiuere in pueritia et iuuentute noluistis, saltem ad ultimam etatem resipiscite, et ad uite uias, cum iam laboraturi multum non estis, uel sero uenite.« Et paucis interpositis. »Plerumque tales ante remunerantur, quia prius ad regnum de corpore exeunt, quam hi qui iam in pueritia uocati esse uidebantur. Annon ad undecimam uenit latro? Qui etsi non habuit per etatem, habuit tamen sero per penam, qui Deum in cruce confessus est; et pene cum uoce sententie, spiritum exhalauit uite. A nouissimo autem reddere denarium paterfamilias cepit, quia ad paradisi requiem prius latronem, quam Petrum perduxit.« Item idem. »Regnum celorum rapi uult nostris  fletibus, quod nostris meritis non debetur. Ab spei ergo certitudine nulla nos nostrorum malorum qualitas, nulla quantitas frangat. Prestat magnum uenie fiduciam latro ille uenerabilis, qui non inde uenerabilis unde latro. Nam latro ex crudelitate, uenerabilis ex confessione. Cogitate, rogo, cogitate quam sint incomprehensibilia in omnipotente Deo misericordie uiscera. Latro iste cruentis manibus abstractus a fauce itineris, suspensus est in patibulo crucis. Ibi confessus est, ibi sanatus est, ibi audire meruit: »Hodie mecum eris in paradiso.« Et cetera.



Iu. Eiusdem ad Petrum episcopum.


Qui rursus Petro episcopo Corsice scribens, ait : »Fraternitas uestra sollicite studeat, opus quod cepit, auxiliante Domino, ad perfectionem deducere; et siue eos qui aliquando fideles fuerunt, sed ad cultum idolorum, negligentia aut necessitate faciente, reuersi sunt, festinet cum indicta penitentia aliquantorum dierum ad fidem reducere, ut reatum suum plangere debeant, et tanto firmius teneant hoc ad quod adiuuante Domino reuertuntur, quanto illud perfecte defleuerint, unde discedunt; siue eos qui necdum baptizati sunt, admonendo, rogando, de uenturo iudicio terrendo, rationem quoque reddendo quod ligna et lapides colere non debent. Festinet fraternitas tua omnipotenti Domino congregare,  ut in aduentu eius, cum districtus dies iudicii uenerit, in numero sanctorum possit tua sanctitas inueniri. Quodcunque enim utilius et sublimius acturus es, quam ut de animarum uiuificatione, et collectione cogitans, et tuo Domino, qui tibi locum predicandi dedit, immortale lucrum reportes?« Et reliqua.



u. Eiusdem ad Mellitum abbatem.

Et alibi ad Mellitum abbatem : »Quia gens Anglorum boues solent in sacrificio demonum multos occidere, debet etiam hac de re aliqua solemnitas immutari, ut die dedicationis, uel natalis sanctorum martyrum, quorum illic reliquie ponuntur, tabernacula sibi circa easdem ecclesias, que ex fanis commutate sunt, de ramis arborum faciant, et religiosis conuiuiis solemnitatem celebrent.  Nec diabolo iam animalia immolent, sed ad laudem Dei in esu suo animalia occidant: et donatori omnium de satietate sua gratias referant, ut dum eis aliqua exterius gaudia referuntur, ad interiora gaudia consentire facilius ualeant. Nam duris mentibus simul omnia abscidere, impossibile esse non dubium est. Quia enim qui summum locum ascendere nititur, gradibus uel passibus, non autem saltibus eleuatur. Sic Isrelitico populo in Egypto Dominus se quidem innotuit: sed tamen eis sacrificiorum usum, quem diabolo solebant exhibire, in cultum proprium reseruauit, ut eis in suo sacrificio animalia immolare preciperet: quatenus cor mutantes, aliud de sacrificio omitterent, aliud retinerent; ut etsi ipsa essent animalia que offerre consueuerant, uero tamen Deo hec  et non idolis immolantes, iam sacrificia ipsa non essent.«



uI. Ambrosius episcopus.

His non dissimilia de penitentum mitissima susceptione S. Ambrosius annectit in libro qui inscriptus est Penitentie . »Qui studet humane infirmitatis emendare uitia, ipsam infirmitatem suis dedet sustinere, et quoquomodo pensare humeris, non abiicere. Nam pastor ille euangelicus lassam ouem uexisse legitur, non abiecisse. Et Salomon ait: »Noli iustus esse nimium .« Debet enim iustitiam temperare moderatio. Nam quemadmodum se tibi curandum prebeat, quem fastidio habeas, qui contemptui se, non compassioni medico suo  putet futurum? Ideo Dominus iehsu eompassus nobis est, ut ad se reuocaret, non deterreret, mitis uenit uenit humilis, denique ait: »uenite ad me, omnes qui laboratis, et ego reficiam uos .« Reficit ergo Dominus iehsu, non excludit, neque abiicit, meritoque tales discipulos elegit, qui Dominice uoluntatis interpretes plebem Dei colligerent, non repudiarent. Unde liquet eos inter Christi discipulos non esse habendos, qui dura pro mitibus, superba pro humilibus sequenda opinantur. Et cum ipsi querant Domini misericordiam, aliis eamdem denegant, ut sunt doctores Nouatianorum, qui mundos se appellant. Quid his superbius? cum Scriptura dicat quia »Nemo mundus a peccato, nec unius diei infans ;« et Dauid clamat: »A delicto meo  munda me .« Et post pauca: »Nemo potest bene agere penitentiam, nisi qui sperauit indulgentiam.«



uII. Augustinus.

Beatus docet breuiter Augustinus qualiter eis qui presunt de quibuscunque hominibus prauis agendum sit, dicens : »Non est desperandum de malis, sed pro ipsis ut boni fiant studiosius supplicandum, quia numerus sanctorum de numero semper auctus est impiorum.«



uIII. De S. Remigio episcopo.

Legitur et ad locum in libro uite beati Remigii Francorum apostoli  inter cetera quibus refertur conuersio Ludouici regis et  populi eius. »Ille  gaudio magno repletus, regem et populum, qualiter diabolo et operibus ac pompis eius abrenuntiare, et in Deum credere deberent, apertis et breuibus uerbis instruxit: et quia dies sancti Pasche imminebat, ieiunium secundum Christianorum consuetudinem eis indixit.«



IX. De S. uedasto episcopo.

Hinc et in beati pontificis uedasti uita inuenitur, quomodo in uia sub presentia eiusdem regis et populi, uir Dei uedastus cecum illuminauerit, et quemadmodum idem rex ad baptismum uenerit, et in Rhemensi ciuitate uirum Dei uedastum sancto commendauerit Remigio. »Rex, inquiens, a uiro  Dei euangelicis apprime imbutus doctrinis, et hinc presenti miraculo in fide firmiter confortatus, nil moratus in uia, nil dubitans in fide, sed magna alacritate animi, magna festinatione itineris, sanctissimum pontificem Remigium uidere properauit, ut illius sacratissimo ministerio, Spiritu sancto operante, in remissionem peccatorum, et spem uite eterne, catholici baptismatis uiuo ablueretur fonte: cum quo aliquantis moratus diebus, ut ecclesiasticis satisfaceret sanctionibus, et penitentie, secundum apostolicum preceptum, prius ablueretur lacrymis, dicente B. Petro principe apostolorum: »Penitentiam agite, et baptizetur unusquisque uestrum in nomine Domini nostri Iesu ;« et sic in nomine  sancte Trinitatis celestis mysterii baptisma susciperet  .«



X. Ex uita S. Basilii, de quodam apostata.

De quodam apostata reperitur in miraculis B. Basilii Cesariensis episcopi, qui scripto negauit Christum, et diabolo in testimonium negationis sue tradidit seipsum. »Cui idem uir mirabilis Basilius inter cetera dixit: uis reuerti ad Dominum Deum nostrum? Ad quem puer: Utique uolo, sed non ualeo. Dicit ei: Quare? respondit puer: Scripto abnegaui Christum, et professus sum diabolo. Dicit ei sanctus Basilius: Non sit tibi cure: benignus est enim Deus noster, et recipiet te penitentem. Compatitur enim malitiis nostris.« Et quibusdam interpositis, »Dicit ad puerum idem sanctus:  Credis saluari? Qui ait: Credo, domine, adiuua incredulitatem meam. Et continuo apprehendens manum eius, faciens Christi signum in ipso, et orans, reclusit eum in loco interioris sacri periboli; et dans ei regulam, collaborabat ei per tres dies.« Et post aliquanta: »Quadragesimo die ipse sanctus ad eum rediit, et dicit ei: Quomodo habes, frater? Respondens, dicit ad eum: Bene habeo, sancte Dei. uidi enim te hodie in uisu pugnantem pro me, et uincentem diabolum. Et iterum mane facto, uocauit sacrum clerum, et monasteria, et omnem Christo amabilem populum, et dixit eis: Filioli mei dilectissimi, omnes gratias agatis Domino: ecce enim ouem perditam debet pastor bonus in humeris reportare, et offerre ecclesie. Quapropter debitum  est, et nos uigiliam facere nocte, ac postulare eius benignitatem, ut non uincat corruptor animarum etiam in hoc facto. Et alacriter populo coaggerato per omnem noctem postulauerunt Deum cum bono pastore cum lacrymis, clamantes pro eo, Kyrie, eleison; et mature cum omni multitudine populi accepit sanctus puerum, et tenens dexteram manum eius, ducebat illum in sanctam ecclesiam Dei cum psalmis et hymnis. Et ecce diabolus oculos omnium fascinans in tristem uitam cum omni perniciosa uirtute aduenit, et inuisibiliter apprehendens puerum, conabatur rapere eum de manu sancti; et cepit clamare puer: Sancte Dei, adiuua me. Et rursus conuersus sanctus ad diabolum, dixit: Improbissime, et animarum corruptor, pater tenebrarum  et perditionis, non sufficit tibi tua perditio, qua te, et eos qui sub te sunt, affecisti, nisi etiam et Dei mei tentes plasma?« Et perpaucis interpositis, »Sanctus Dei ait ad diabolum: Increpat te Dominus, diabole. Qui respondens dixit ad eum: Basili, preiudicas me, non abii ego ad eum, sed ipse uenit ad me. Abnegauit Christum, et professus est mihi. Et ecce manuscriptum habeo, et in die iudicii ad communem iudicem eum duco. Sanctus Dei dixit: Benedictus Dominus Deus meus. Non deflectet populus iste manus de altitudine celi, donec reddas manuscriptum. Et conuertens se dixit populo: Erigite manus uestras in celum, clamantes  cum lacrymis, Christe, Kyrie eleison. Et stante populo in horam multam extensas habente manus in celum, ecce manuscripta pueri per erem delata, et ab omnibus uisa uenit: et imposita est manibus memorabilis nostri patris et pastoris. Suscipiens autem eam, et gratias agens Deo, gauisus factus est ualde, et coram omni populo dixit ad puerum: Cognoscis litterulas has, frater? Qui ait ad eum: Etiam sancte Dei, manuscripta mea est. Et disrumpens manuscriptum sanctus Basilius, perduxit eum ad ecclesiam; et dignum fecit sancto ministerio, et communione mysteriorum, et munerum Christi.«



XI. De sancto Laurentio.

Inter alia scriptum habetur in passione B. Laurentii  archileuite, et martyris Christi. »Erat homo in carcerali custodia multo iam tempore gentilis, qui plorando amissis oculis cecus factus fuerat, dixit ad eum B. Laurentius: Si credis in Filium Dei Dominum Iesum Christum, baptizare, et illuminabit te. Et continuo post ipsius confessionem baptizato, aperti sunt oculi eius, et cepit clamare dicens: Benedictus Dominus Deus eternus, qui me illuminauit per B. Laurentium, quia semper fui cecus et modo uideo. Post hec et beatum Hippolytum more solito catechizauit, et, accepta aqua, benedixit et baptizauit illum. Deinde simili modo militem baptizauit Romanum, qui et baptizatus, mox martyrio coronatus est.«



XII. De sancto Sebastiano.


Scriptum est in passione sancti Sebastiani ad locum. »Cum omnes qui ad decipiendos sanctos  uenerant, unanimiter crederent Christum: Nicostratus cum coniuge sua urgebat dicens: Non capiam cibum, neque potum, nisi mysterium mihi Christiane religionis fuerit traditum. Cui sanctus Sebastianus dixit: Muta dignitatem tuam, et incipe esse Christi magis primiscrinius, quam prefecti. Audi itaque consilium meum, et omnes quos carcer inclusit, quos uincula tenent, quos ergastula conficiunt, in unum redige. Quod cum feceris, antistitem sacrosancte legis adhibeam, ut cum omnibus qui credere uoluerint mysterii suscipias sacramentum. Si enim diabolus Christo  sanctos eius auferre conatus est, et conatur: quanto magis nos pietatis argumento, hos quos diabolus iniuste lucratus est, curare debemus, et suo restituere Creatori? Et Nicostratus ad hec respondit, dicens: Quomodo iniquis et criminosis possunt sancta committi? Sanctus Sebastianus ait: Saluator noster pro peccatoribus suam nobis dignatus est exhibere presentiam, et ostendit mysterium, per quod omnia peccata et crimina omnia hominibus auferantur, et omnes uirtutes Domini conferantur. Et post multa. Sanctus Sebastianus abiit ad Polycarpum sanctum presbyterum, ubi erat causa persecutionis occultus, et narrauit ei omnia que gesta sunt. Quibus auditis  Polycarpus gratias egit Deo et una cum eo uenit ad domum Nicostrati: et uidens turbas credentium, salutans eos cum omni gaudio, ait: Beati uos omnes qui audistis uocem Domini nostri Iesu Christi, dicentis: »uenite ad me, omnes qui laboratis et onerati estis, et ego uos requiescere faciam. Tollite, iugum meum super uos, et discite a me quia mitis sum et humilis corde, et inuenietis requiem animabus uestris. Iugum enim meum suaue est, et onus meum leue .« uos itaque, fratres nostri, quos baptismatis unda diluit, et consecrando Deo omnipotenti carissimos filios fecit, pro hoc quod a proposito suo sancto reuocare conati estis beatissimos milites Christi, opus erat uobis penitentia, ut per ipsam ad indulgentiam ueniretis. Nunc autem  quia ad tantam gloriam accessistis, ut etiam ad passionem a qua dolenter alios reuocare uoluistis, ad ipsam desideretis gratanter uelle currere et libenter: uetus hoc Christi artificium est. Nam ipsum quem uas electionis sue esse dignatus est, et uoluit magistrum gentium dare, qui non solum fidelium animos a pietatis proposito reuocabat, sed etiam nolentes a Christo discedere lapidibus obruebat: hunc nobis ipse Dominus apostolum condonauit, tribuitque nobis ex Saulo Paulum, ex apostata fecit apostolum, et dedit Ecclesie ex persecutore rectorem: amator passionis factus est, qui persecutionis auctor exstiterat; et qui alienis afflictionibus prius gratulabatur, in suis postmodum persecutionibus letabatur. Ipse qui tunc in apostolo suo uirtutem  istam exercuit, ipse nunc de ipso inferorum conclaui, ex ipsis draconum faucibus, animarum uestrarum captiuitatem eripuit: et uobis nunc a tenebris ad lucem remeantibus eterne uite ianuas patefecit. Quia ergo omnes demones, qui sunt tenebrarum filii, contristantur; et omnes sancti angeli, qui sunt filii luminis, gratulantur, accedat uniusquisque, et det nomen suum, ut hodierno die usque ad uesperum perducente ieiunio, festiuum baptismatis sacramentum opportunum tempus inueniat. Et iterum. Omnis familia que erat in domo Nicostrati, anime XXXIII promiscui sexus et etatis: dehinc omnes qui uincti, ac de carceris squalore adducti, anime XuI, omnes isti XLIX a sancto Polycarpo presbytero baptizati, et a sancto Sebastiano suscepti  sunt.«



XIII. uerba domni Bede .

»Iuxta salutiferam, et firmissimam fidei catholice doctrinam, in toto terrarum orbe unanimiter ac fideliter ab omnibus obseruandam: quod de carnali, hoc etiam de spiritali est generatione sentiendum: nequaquam uidelicet eam, postquam semel expleta fuerit, posse repeti. Siue enim hereticus, siue schismaticus, siue facinorosus, quisque in confessione sancte Trinitatis baptizat: non ualet ille qui ita baptizatus est, a bonis catholicis rebaptizari, ne confessio, uel exhibitio tanti nominis uideatur annullari.«



XIu. Leo papa.


De his quibus dubium est utrum baptismum perceperint, necesse est ut renascantur, ex decretis pape Leonis . »Si nulla exstant inter propinquos aut seculares indicia, nulla inter clericos aut uicinos, quibus hi, de quibus queritur, baptizati fuisse doceantur, agendum est ut renascantur, ne manifeste pereant, in quibus quod non ostenditur gestum, ratio non sinit, ut uideatur iteratum. Qui autem possunt meminisse quod ad ecclesiam ueniebant cum parentibus suis, possunt recordare, an quod ab eorum parentibus dabatur, acceperint. Sed si hoc etiam ab eorum memoria alienum est, conferendum eis uidetur, quod collatum esse nescitur: quia non temeritas interuenit presumptionis,  ubi est diligentia pietatis.«



Xu. Item Leo.

Captiuis cibos immolatitios necessitate comedentibus penitentia concedenda ex decretis eiusdem pape Leonis . »De his Christianis, qui inter eos a quibus fuerant captiuati, immolatitiis cibis asseruntur esse polluti: consultationi caritatis tue hoc etiam respondendum esse credimus, ut penitentie satisfactione purgentur, que non tam temporis longitudine, quam cordis compunctione pensanda est. Et, siue hoc terror extorserit, siue fames suaserit, non dubitetur abolendum: cum huiusmodi cibus pro metu, aut indigentia, non pro religionis ueneratione sit sumptus.«



XuI. Ex concilio Niceno.

 De laicis qui Deum negauerunt, et de his qui abrenuntiauerunt, et iterum ad seculum sunt reuersi, ex concilio Niceno : »De his qui preter necessitatem preuaricati sunt, aut propter ablationem facultatum, aut propter periculum, uel aliquid huiusmodi quod factum est sub tyrannide Licinii: placuit synodo, quamuis humanitate probentur indigni, tamen eis beneuolentiam commodari. Quicunque ergo ueracem penitudinem gerunt, tribus annis fideles inter audientes habeantur, et sex annis omni se contritione deiiciant, duobus autem annis siue oblatione populo in oratione communicent.«



XuII. Ex concilio Carthaginensi.

 »Gratus episcopus  dixit: Si uobis placet, consideremus primum titulum rebaptizationis. Unde sanctitatem uestram postulo, ut mentis uestre placita producatis, ad descendentem in aquam, et interrogatum in Trinitate secundum Euangelii fidem et apostolorum doctrinam, et confessum bonam conscientiam in Deum de resurrectione Iesu Christi: si liceat iterum interrogari in eadem fide et in aquam iterum tingi. Uniuersi episcopi dixerunt: Absit, absit: illicitas esse sancimus rebaptizationes, et satis est alienum a sincera fide et catholica disciplina.«



XuIII. Ex concilio Ancyrano.

 De his qui timore, ritus gentilium peregerunt. »Quotquot ascenderunt templa  cum ueste lugubri, et recumbentes inter alios manducauerunt, flentes; si compleuerint penitentiam triennii tempus, sine oblatione suscipiantur ad communionem, id est, ut ipsi oblationem non offerant. Si autem perducti ad templa non manducauerunt, biennium maneant in penitentia: tertio uero anno communicent, sed sine oblatione, ut dictum est: ut quarto iam anno perfectionem suam percipiant. Episcopum autem hinc habere licentiam oportet, ut pro his peccata singulorum consideret, et prout uiderit conuersationem, normam regulamque conuersionis attribuat: id est, ut humanius agens, secundum uite modum tempus alicui breuiare, aut etiam prolixius quod correctioni necessarium uiderit addere. Discutiatur autem omnium horum et  precedens uita, et posterior. Et ita circa eos sacerdotalis humanitas moderetur.«



XIX. Ex eodem.

 De his qui frequenter idolis immolauerunt, ex concilio Ancyrano: »De his qui festis diebus paganorum, in remotis eorum locis conuiuiis interfuerunt, et suas nichilominus epulas ibidem portauerunt, atque comederunt: placuit ut post biennii penitentiam suscipiantur: ita tamen, utrum aut cum oblatione recipiendi sint, an ad solam communionem admitti debeant, unusquisque episcoporum examinet uitam eorum, et preterita ac presentia habita consideratione perpendat.«



XX. Ex eodem.

 De his qui coacti idolis immolauerunt,  ex eodem concilio: »Hi qui secundo, aut tertio sacrificauerunt ui coacti, quatuor annis sese ad penitentiam submittant: duobus autem aliis sine oblatione communicent, septimo anno perfectionem recepturi communionis.«



XXI. Leo papa.

De his qui conuiuio gentilium, et escis immolatitiis usi sunt, et decretis pape Leonis . »Si conuiuio solo gentilium, et escis immolatitiis usi sunt, possunt ieiuniis et manus impositione purgari, ut deinceps ab idolothytis abstinentes, sacramentorum Christi possint esse participes. Si autem idola adorauerunt, aut homicidiis uel fornicationibus contaminati sunt, ad communionem eos nisi per penitentiam publicam non oportet admitti.«



XXII. Item Leo papa.


Quod hi qui ad iterationem baptismi, uel ui, uel timore coacti, animas inclinarunt, penitentie sint subleuandi remedio. Leo papa ad Rusticum Narbonensem episcopum: »Hi de quibus dilectio tua nos credidit consulendos, qui ad iterandum baptismum, uel metu coacti, uel errore traducti sunt, et nunc se contra catholice fidei sacramentum egisse cognoscunt, ea est constituenda moderatio, qua in societatem nostram non nisi per penitentie remedium, et per impositionem episcopalis manus communionis recipiant unitatem. Tempora penitudinis solita moderatione, tuo constituenda iudicio, prout conuersorum animos inspexeris esse deuotos, pariter  etiam habentes etatis senilis intuitum, et periculorum quorumque, aut egritudinum respicientes necessitates. In quibus si quis ita grauiter urgeatur, ut dum adhuc penitet, de salute ipsius desperetur, oportet ei per sacerdotalem sollicitudinem communionis gratia subueniri.«



XXIII. Ex Actibus apostolorum.

Legitur in Actibus apostolorum quod quidam descendentes de Iudea docerent fratres oportere circumcidi, et seruare legem Moysi. Apostoli tamen, et seniores cum omni Ecclesia iusserint, nichil oneris ultra imponentes eis, ut abstinerent se ab immolatis simulacrorum, et sanguine et suffocatis, et fornicatione .



XXIu. Ex concilio Africano.

 Ut cum Donatistis, qui ab omnibus catholicis sicut ab uniuerso terrarum orbe erant damnati, lenius ageretur, ex concilio Africano . »Pertractatis, et consideratis omnibus que utilitati Ecclesie conuenire uidebantur, annuente atque administrante Spiritu Dei, elegimus cum memoratis hominibus, quamuis de Dominici corporis unitate, inquieta dissensione precisis, leniter et pacifice agere: ut, quantum in nobis est, omnibus, qui eorum communione, et societate irretiti sunt, per uniuersas prouincias africanas penitus innotescat, quam miserabili errore deuincti sunt. Nisi forte, sicut dicit Apostolus, nobis in mansuetudine corripientibus diuersa sentientes, det illis Deus penitentiam ad cognoscendam ueritatem,  et resipiscant de diaboli laqueis captiuati ab ipso in ipsius uoluntatem.«



XXu. Ex Celestino papa.

Quod nulli sit ultima penitentia deneganda, ex epistola pape Celestini ad episcopos Galliarum . »Agnouimus penitentiam morientibus denegari, nec illorum desideriis annui qui obitus sui tempore hoc anime sue cupiunt remedio subueniri. Horremus, fateor, tante impietatis aliquem reperiri, ut de Dei pietate desperet, quasi non possit ad se quouis tempore concurrenti succurrere, et periclitantem sub onere peccatorum hominem redimere, quo se ille expediri desiderat, et liberari. Quid hoc, rogo, aliud est, quam morienti mortem addere, eiusque animam sua crudelitate, ne absoluta  esse possit, occidere? cum Deus ad subueniendum paratissimus, inuitans ad penitentiam, sic promittat. Peccator, inquit, quacunque die conuersus fuerit, peccata eius non reputabuntur. Et iterum: Nolo mortem peccatoris, sed tantum ut conuertatur, et uiuat. Salutem ergo homini adimit, quisquis ei mortis tempore penitentiam denegauit: et desperauit de clementia Dei, qui eum ad subueniendum morienti, succurrere uel in momento posse, non credidit. Perdidisset et latro in cruce premium ad Christi dexteram pendens, si illum unius hore penitentia non iuuisset. Cum esset in pena penituit, et per unius sermonis confessionem, habitaculum paradisi Deo promittente promeruit. uera ergo ad  Deum conuersio in ultimis positorum, mente potius estimanda quam tempore, propheta hoc taliter asserente: Cum conuersus ingemueris, tunc saluus eris. Cum ergo Dominus sit cordis inspector, quouis tempore non est deneganda penitentia postulanti, cum illi se obliget iudici, cui occulta omnia nouerit reuelari.«



XXuI. Ex Penitentiali Bede.

In libello qui superscriptus est Penitentialis Bede presbyteri uenerabilis : »Solerter admonemus doctum quemque sacerdotem Christi, ut in uniuersis, que hic adnotata repererit, sexum, etatem, conditionem, statum,  personam, ipsumque cor penitentis curiose discernat: et secundum hec quid sibi uisum fuerit singula queque iudicet. Quibusdam namque a cibis abstinendo, aliis eleemosynas dando, nonnullis flectendo sepius genua, huic in cruce stando, aut aliud aliquid huiusmodi quod ad purgationem peccatorum pertineat faciendo: plurimis uniuersa hec agenda sunt. Necesse est errata corrigere, que uniuersa in examine discreti debent pendere iudicis.«

Semper in Christo felici successu prepolleat, et omnibus in bonis uigeat, reuerenda et percolenda germanitas uestra, memor nostri in orationibus suis, et uniuerse Ecclesie.





CONCILIUM RHEMENSE PRAESIDE HERuAEO In quo anathema dictum in eos qui Fulconem archiepiscopum occiderant, pridie Nonas Iulii, anno Christi 900


 Anno 900 Dominice incarnationis, pridie Nonas Iulii, primo scilicet die quando ordinatus est Herueus in archiepiscopatu Rhemensi episcopus, lecta est excommunicatio hec que sequitur, in ecclesia sancte Marie Rhemis, presentibus episcopis infrascriptis.

Herueus nomine non merito Rhemorum archiepiscopus ac plebis Dei famulus uito Rothomagensium archiepiscopus, Riculfus Suessionum episcopus, Hetlo Nouiomagensium episcopus, Dodilo Cameracensum episcopus, Herinandus Morinensium episcopus, Otgarius Ambianensium episcopus, Honoratus Beluacensium episcopus, Mancio Catalaunensium episcopus, Rodulfus Laudunensium episcopus, Otfridus Siluanectensium episcopus, Angelrannus  Meldensium episcopus.

Notum sit omnibus ubique sancte Dei Ecclesie fidelibus, tam clericis quam laicis, quod nos et commissa nobis omnibus Ecclesia nimia perturbatur tristitia, pro inaudita re post persecutionem temporis apostolorum, eorumque successorum, de occisione nimirum patris et pastoris nostri Fulconis ab impiis impie perpetrata, qui pro regni utilitate et totius sancte Ecclesie statu pro uiribus die noctuque desudans, ac seipsum pro defensione omnium ecclesiarum in hoc regno consistentium muro protectionis opponens , ideo ab ipsius  Balduini hominibus uineemaro, Euarardo et Rotfeldo [Ratfrido] ceterisque eorum complicibus intersectus crudelissime occubuit. De cuius morte totius Ecclesie ordo atque processio merito contristatur, et  lamenta compassionis ex intimis cordium suspiriis emittit. Quia igitur tale scelus nostris in temporibus perpetrare non timuerunt, quod antea nisi forte a paganis in Ecclesia non auditum, quia non est actum: in nomine Domini, et in uirtute sancti Spiritus, necnon auctoritate episcopis per beatum Petrum principem apostolorum diuinitus collata, ipsos a sancte matris Ecclesie gremio segregamus, ac perpetue maledictioni anathemate eos condemnamus, ut eorum aliquando per hominem non fiat recuperatio, nec ulla inter Christianos conuersatio. Sintque maledicti in ciuitate, maledicti in agro, maledictum horreum eorum, et maledicte reliquie eorum, maledictus fructus uentris eorum, et fructus terre illorum, armenta boum suorum, et greges ouium suarum.  Maledicti sint ingredientes et egredientes, sintque in domo maledicti, in agro profugi. Intestina in sesessu fundant sicut perfidus et infelix Arius; ueniantque super illos omnes ille maledictiones, quas Dominus per Moysen in populum diuine legis preuaricatorem se esse intentauit. Sintque anathema maranatha, et pereant in secundo aduentu Domini. Insuper quidquid maledictionis sacri canones, et apostolicorum uirorum decreta decernunt super homicidis et sacrilegis. Nam illos sacrilegorum nomine notamus, qui in hunc Christum Domini manus mittere ausi sunt. Omne super illos, ac perpetuum interitum, per iustissimam diuine animaduersionis sententiam, congeratur. Nullus ergo  eis Christianus uel Aue dicat. Nullus presbyter missas aliquando coram celebrare, nec si infirmati fuerint, confessiones eorum recipere, uel sacrosanctam communionem eis, nisi resipuerint, etiam in ipso  fine uite sue presumat unquam dare: sed sepultura asini sepeliantur, et in sterquilinium super faciem terre sint, ut sint in exemplum opprobrii et maledictionis presentibus generationibus et futuris. Et  sicut he lucerne de nostris proiecte manibus hodie exstinguuntur, si eorum lucerna in eternum exstinguatur.



APPENDIX AD HERuAEUM RHEMENSEM.





ACTA CONCILII TROSLEIANI  . Apud Trosleium in pago Suessonico ab Herueo Rhemensi archiepiscopo eiusque suffraganeis celebratum die uI Kalendas Iulias, anno Christi 909, Sergii pape III anno II, Caroli Simplicis regis XuII.




TITULI CAPITULORUM.


    I. De honore et cultu ecclesiarum Dei.
    II. De statu regni, et fidelitate regis.
    III. De regulari statu iam pene collapso.
    Iu. De sacrilegis, et eorum damnatione.
    u. De uexatione, et inhonoratione sacerdotum.
    uI. De dotibus et decimis ecclesiarum, et de censu pro eis non exigendo.
    uII. De rapinis.
    uIII. De raptis, et occultis nuptiis, et incestis.
    IX. De accessu, et frequentatione, ac cohabitatione presbyterorum et clericorum cum feminis.
    X. De fugiendo luxuriam.
    XI. De periuriis cohibendis.
    XII. De discordantibus, iracundis et litigiosis.
    XIII. De homicidis et mendacibus.
    XIu. De non diripiendis ecclesie rebus defuncto episcopo.
    Xu. Epilogus ad episcopos, et generaliter ad omnes.





PRAEFATIO.


Sanctum et Deo auctore, celebratum generaliter et sine ulla exceptione Nicenum precipit concilium  ut, omnibus simul episcopis prouincie congregatis, discutiantur questiones necessarie, et quod regulariter omnibus placuerit in commune, hoc omnes tam metropolitani quam ceteri sequantur episcopi. Simili modo et Antiochenum concilium , si que sunt agenda, peragere iubet prouinciales episcopos sui consilio metropolitani et metropolitanum consilio cepiscoporum prouincialium, sicut est ibidem designatum. Et hoc non solum in causis quorumlibet fieri precipit, sed etsi forte inter ipsos, inquit, episcopos questio de quolibet negotio orta fuerit, primas prouincie iudices episcopos dare debebit. Leges quoque Romane, et beatus papa Gregorius, multoties horum iudicio cognita ueritate, contentiones inter ecclesiasticos uiros,  uel quoslibet cum ecclesiasticis personis, salubrem demonstrat finem accipere debere: ita tamen ut in omnibus quid antiqua habeat auctoritas requiratur, Unde, anno Dominice Incarnationis 909, indictione 12, uI Kalendas mensis Iulii, conuenerunt uenerabiles  Patres ac doctores Ecclesie, Herueus, uidelicet sancte metropolis Rhemorum archiepiscopus, totius plebis Dei famulus, et cepiscopi Rhemensis dieceseos, quorum nomina subter tenentur ascripta, in pago Suessonico, in loco Trosleio, de statu sancte Ecclesie, ac totius regni utilitate tractaturi: et facta solemniter salutatione, omnibusque, ut mos est, ordine residentibus, archiepiscopus sic exorsus est.



ALLOCUTIO HERuAEI ARCHIEPISCOPI.

Quoniam per aliquot annos, partim infestatione paganorum, partim etiam grauissimis regni perturbationibus ac quorumdam falsorum Christianorum infestationibus prepediti, iuxta decreta canonum nequiuimus congregari, nunc quia, annuente Domino, nobis congregandi facultas iuxta decreta canonum data est, cum Dei gratia conuenientibus nobis in unum, cooperante eo in cuius congregamur nomine, et qui habitare facit unanimes in domo, primo  nobis et ante omnia necessarium est seruare »unitatem spiritus in uinculo pacis ,« ut unum sentiamus, et unum in Christo omnes dicamus, et secundum salutaria dicta martyris Cypriani seruetur a nobis caritas animi, honor collegii, uinculum fidei, concordia sacerdotii, et ut, attendentes regulares constitutiones Patrum nostrorum, a metropolis sue quisque regulari consuetudine non abducatur. Et quia, secundum definitionem canonicam, perfecta debet haberi synodus, in qua cum suis est suffraganeis metropolitanus, expedit atque condecet ut quidquid boni, preueniente gratia, a qua est »omne datum optimum, et omne donum perfectum ,« mente concipere et ore proferre ualuerimus eadem subsequente, sine qua nichil boni implere possumus, ad finem usque perfectum opere perducere satagamus. Oportet igitur ut quamprimum, Christiane religioni iam labanti, iamque uelut in precipiti uergenti, ac »mundo in maligno posito «  uestro consilio et auctoritate episcopali succurratis. uidetis quam sit euidens furor Domini et manus eius ad feriendum extenta. Ecce enim quotannis, ex quo terram nostram ex parte egra sterilitate damnatam aspicimus, quibus cladibus populus quotidie intereat  uidemus. Depopulate urbes, destructa uel incensa monasteria, agri in solitudinem sunt redacti, ita ut uere possimus dicere quia »peruenit gladius usque ad animam .« Usque ad animam denique gladius peruenit, cum iusto Dei iudicio amissis exterioribus bonis, et exhausto flagellis atque afflictionibus corpore, ipsa uirtus anime lassata deficere uidetur, et quasi nichil uitale in illa reseruatur. Non hec certe casu aliquo, aut e subita temporum uel elementorum mutatione contingunt, quia scriptum est: »Nihil in terra sine causa fit, et de humo non egreditur dolor .« De humo quippe dolor non egreditur, quia, ut beatus Gregorius dicit , »nequaquam pena de ea nascitur creatura que percutit, sed de ea que peccando uim percussionis extorsit. Ecce enim cernimus, quod ad correptionem nostram exspectatus imber arente terra frequenter suspenditur, caliginosus er inardescente sole siccatur, mare procellis intumescentibus seuit, et alios ad transmeandum susceptos intercipit, aliis  desideratum iter erecta in cumulum unda contradicit: terra non solum germine fecunditatis imminuitur, sed etiam semina accepta consumit. In quibus nimirum cunctis patenter aspicitur hoc, quod quidam sapiens de Domino testatur dicens: »Pugnabit pro eo orbis terrarum contra insensatos .« De humo dolor non egreditur, quia elementum insensibile non ex sua natura, sed pro meritis hominum et affligendum peccatores excitatur. Et propheta de Domino dicit: »Si erit malum in ciuitate quod Dominus non fecit :« et ipse Dominus de se per Isaiam dicit: »Ego Dominus faciens pacem, et creans malum ,« hoc est otium et bellum. Hic enim malum non pro boni contrario, sed medium quoddam, id est afflictionem significat, que utique a Domino fit, quia eo permittente peccanti populo subterducitur, ut qui in pace Deum sequi noluerunt saltem percussionibus attriti metuant et conuertantur, iuxta quod scriptum  est: »Sola uexatio intellectum dabit auditui .« Nostris potius, et totius populi, quem regere debuimus, peccatis ista fiunt, quoniam iniquitates nostre multiplicate sunt super caput, et delicta nostra creuerunt usque ad celos. Fornicatio et adulterium, sacrilegium et homicidium inundarunt, et sanguis sanguinem tetigit. Sanguis quippe sanguinem tangit, cum peccator malis suis grauius aliquod malum adiungit, nec ullum prauis actibus terminum indicit, sed iuxta Apostolum in peius quotidie proficit. Et pene est ut cum propheta Isaia ingemiscamus, dicentes ad Dominum: »Quare, Domine, errare nos fecisti de uiis tuis? indurasti cor nostrum ne timeremus te? facti sumus in principio, cum non dominareris nostri, neque inuocaretur nomen tuum super nos .« Cum enim Deus peccatores homines qui non solum peccant, sed etiam perseuerare in peccatis eligunt, cum, inquam, tales iusto iudicio deserit, eosque post prauitatem mali sui  cordis abire permittit, quasi ipse eos errare facit, quos nequaquam misericorditer, ut conuertantur, occulta inspiratione preueniens tangit. Et sicut primi homines nulla lege, nullo saltem timore prohibebantur male agere; sed libere uentri et delectationibus oculorum ac ceteris uitiis seruiebant, ita nunc posthabito humanarum uel diuinarum legum timore, contemptis edictis episcopalibus unusquisque quod uult agit, potentior uiribus infirmiorem opprimit, et sunt homines sicut pisces maris, qui ab inuicem passim deuorantur, ac calcata iniquitate abundat ac conualescit iniquitas. Hinc est quod uidemus per totum mundum rapinas pauperum, depredationes rerum ecclesiasticarum. Hinc sunt assidue lacryme, pupillorum luctus, ita ut iam clamor talium, sicut Sodomorum, ascendat ad celum, et fiat quod per Psalmistam uoce Domini dicitur: »Propter miseriam inopum, et gemitum pauperum, nunc exsurgam, dicit Dominus .« Omnis pene ordo, omnisque  status Ecclesie confusus ac temeratus est. Denique, ne nobis parcere uideamur qui aliorum errata corrigere debemus, episcopi dicimur, sed episcopale officium non implemus. Ministerium predicationis relinquimus; eos qui nobis commissi sunt uidemus Deum deserere et in prauis actibus iacere, et tacemus, nec eis manum correctionis tendimus, sed, etsi aliquando quedam dicere ceperimus que carnalibus eorum animis ualeant displicere, dicunt de nobis quod in Euangelio Dominus de sedentibus in Moysi cathedra dixit: »Alligant onera grauia et importabilia, et imponunt in humeros hominum, digito autem suo nolunt ea mouere .« Sicque fit ut, nobis tacentibus, grex Domini pereat, et per abrupta uitiorum preceps actus luporum immanium morsibus pateat; dumque deest qui eos uite uias ingredi doceat, libere per deuia gradiuntur erroris, et impletur in eis quod per prophetam dicitur: »Zelus apprehendit populum ineruditum,« et alibi I »Idcirco, inquit, captiuus abiit populus meus, quia  non habuit scientiam .« Pensemus qui unquam per ministerium lingue nostre de peruerso opere conuersi penitentiam egerunt; quis luxuriam nostra predicatione deseruit, quis auaritiam, quis superbiam declinauit? Nobis ergo, qui nomine censemur episcopi, maxima et prope importabilis incumbit sarcina pastoralis officii, dum instat reddenda ratio negotii nobis commissi cum exactione lucri, et, dum iam iamque aduentus imminet illius in maiestate terribili, ubi omnes cum gregibus suis uenient pastores in conspectum Pastoris eterni, augmentum de grege, lucrum de negotio, manipulos de segete allaturi; quid sumus acturi, hic pastores uocati, illic sine ouibus uenientes, que ualeant presentari, hic ab eo accepto talento ad negotium missi, illic ad Dominum nostrum post negotium redeuntes uacui, hic directi in messem operarii, illic absque manipulis uacuis manibus presentati? Pensemus ergo, necesse est, quam in illo tanto examine rationem sumus  reddituri, ne coram omni frequentia exercitus angelici coramque copiosa electorum multitudine, quod absit, reddamur eternaliter confusi. Ergo considerantes et expauescentes imminens nobis multorum perditione periculum, congregati simul in nomine Dei omnipotentis, per unicum Filium eius Dominum nostrum Iesum Christum, in uirtute sancti Spiritus consulamus nobis, et commisso nobis gregi, ac de statu sancte Ecclesie et regni, ac fidelitate regis nostri, sed et statu monasteriorum, quorum antiquitus statutus ordo et religio pene deletur, de rapinis quoque et sacrilegiis, necnon de raptis et periuriis, ceterisque flagitiis, sententiam secundum decreta sacrorum canonum et decretorum episcopalium proferamus. Et talia facientes, aut episcopali ministerio, aut pastorali exhortatione prouocemus ad penitentiam et emendationem, aut impenitentes, et corrigi nolentes, gladio uerbi Dei bis acuto eorum corpora et animas concidamus, et  eterno illos anathemate, hoc est alienatione a Christo et Ecclesia, tam in presenti quam in futuro plectamus: nisi uel modo resipiscant a laqueis diaboli, a quo capti tenentur ad ipsius uoluntatem, et conuertantur ad Dominum uiuum et uerum per aliquam correctionem et, prout possibilitas tulerit, congruam emendationem.



CAPITULUM I.

Igitur decreuimus ut cultus atque honor ecclesiarum Dei in omnibus et ab omnibus religiose custodiatur, et digna reuerentia immunitatibus earum ac ministris exhibeatur. Sed et regem ac principes condecet, ut priuilegia ex antiquo ecclesiis Dei concessa roborent et stabiliter obseruari iubeant, et quemadmodum ab antecedentibus regibus honorate, uel rebus ampliate, seu ditate fuerunt, ita de cetero sub omni integritate, salua equitatis ratione, permaneant. Sacerdotes quoque,  et serui uel ancille Dei uigorem ecclesiasticum obtineant, eisque regalis potestas et illustrium uirorum strenuitas, seu reipublice administratores, ut suum ministerium digne exsequi ualeant in omnibus rationabiliter et iuste concurrant. Si enim rex, et seculi potestates, Dei et Ecclesie honorem seruauerint, per hoc honor et potestas illorum augebitur, roborabitur et stabilietur, et uictorie illis de celo ministrabuntur, et tam ipsi quam successores eorum propter eos, in gloria et dignitate Deo propitio perdurabunt. Sin aliter egerint, et Deum contempserint, contemnet illos Deus, et despicabiles ac miseros reddet, et de solio regni exsufflabit, proiicienturque sicut puluis a facie terre, iuxta quod in libro Regum legimus de Achab et ceteris regibus legis Dei transgressoribus, et sicut ad Heli principem gentis Hebreorum loquitur Dominus: »Quicunque, inquit, glorificauerit me, glorificabo eum: qui autem contemnunt me erunt ignobiles .«



CAPITULUM II.


Et quoniam a nobis ratio exigitur omnium, et principum et subiectorum, ab eo qui sine acceptione iudicat personarum, et pro ipsis regibus Regi regum sumus reddituri rationem, sermo exhortationis ad uestram, domine rex, nobis habendus est excellentiam. In quo facto pontificalem sic exerimus auctoritatem ut non obliuiscamur regiam a Deo constitutam esse sublimitatem, dicente Apostolo: »Subiecti estote regi, quasi precellenti .« Sicut enim regalis potestas sacerdotali religioni se deuote submittit, sic et sacerdotalis auctoritas cum omni pietatis officio se regali dignitati subdere debet, sicut sanctus ostendit papa Gelasius ad Anastasium scribens imperatorem : »Duo sunt, inquit, quibus principaliter mundus hic regitur: auctoritas sacra pontificum, et regalis potestas; in quibus tanto grauius est pondus sacerdotum, quanto etiam pro ipsis regibus in diuino reddituri sunt examine rationem,«  etc. Ergo, quia et rex pro eterna uita indiget pontificibus, et pontifices pro temporalium rerum cursu regali indigent dispositione, a rege obediendum est pontificibus, recta, sancta et iusta suadentibus, et uicissim a pontificibus obediendum est regi pietatis cultui religione, iure et solatio seruienti. Hortamur igitur uestram, domine rex, excellentiam, pietati et probitati, sacris, ueracibus et bonis insistere moribus, ut ex eorum inueniaris numero, de quibus canitur in psalmo : »In conueniendo populos in unum, et reges ut seruiant Domino:« et ut noueris quomodo ut homo, quomodo ut rex seruire debeas Deo. Sic namque beatus ait Augustinus : »Rex, quia homo est, seruit Deo uiuendo fideliter; quia rex est, seruit leges iusta precipientes et contraria prohibentes, conuenienti rigore sanciendo;« et reliqua, que latius in epistola ad Bonifacium exsequitur. Oportet ergo ut  rex primo interpretetur nomen suum, et id quod dicitur nomine satagat esse. Rex quippe a regendo uocatur. Debet itaque rex primo uitam suam equo moderamine regere et, ut quidam sapiens ait, refrenare libidinem, spernere uoluptates, iracundiam tenere, ac ceteras animi pestes a se repellere. Tunc uere rex dici, et alios digne poterit regere, cum ipse improbissimis dominis, dedecori aut turpitudini, parere desierit. Post hec, de pace populi, et quiete ac securitate totius regni conuenit eum sollicitum esse. Sit bonis amabilis, malis terribilis; sit releuator oppressorum, consolator pauperum, uiduarum et pupillorum defensor. Illud implere satagat quod Salomon de bono rege dicit: »Rex, qui sedet in solio iudicii, dissipat omne malum intuitu suo .« Tanta quippe debet esse rex preditus uirtutis et iustitie auctoritate, ut iniustum uel malum aliquid molientes solo intuitu formidolose maiestatis dissipet, ne ad meditatum facinus  progredi audeant. Denique quomodo rex secundum beneplacitum uoluntatis Dei iuste et fideliter uiuere debeat, pauca ex sanctorum Patrum collecta sententiis, uestre, ut dignum est, prospicientes saluti, uobis cognoscenda et facienda proponimus. Ut quid rex dictus sit et qualis esse debeat, Isidorus in libro Sententiarum scribit: »Rex, inquit, a recte agendo uocatur. Si enim pie, et iuste, et misericorditer regit, merito rex appellatur; si his caruerit, non rex, sed tyrannus est.« Et quamuis antiquitus omnes reges tyranni uocati sint, postea pie, iuste et misericorditer regentibus regis nomen inditum est, impie uero, iniuste crudeliterque principantibus, non regis, sed tyrannicum aptatum est nomen. Unde et beatus Gregorius ait : »uiros sanctos proinde reges uocari in sacris eloquiis didicimus, eo quod recte agant, sensusque proprios bene regant, et motus resistentes sibi rationabili discretione componant.« Recte igitur illi reges uocantur qui tam semetipsos  quam subiectos bene regendo pacificare nouerunt. Regale uero ministerium specialiter est populum Dei gubernare et regere cum equitate et iustitia, et ut pacem et concordiam habeat studere. Ipse enim debet primo defensor esse Ecclesiarum et seruorum Dei, uiduarum, orphanorum, ceterorumque pauperum, necnon et omnium indigentium. Ipsius enim terror et studium huiuscemodi, inquantum possibile est, esse debet, primo, ut nulla iniustitia fiat, deinde, si euenerit, ut nullo modo eam subsistere permittat, nec spem delitescendi, nec audaciam male agendi cuiquam relinquat, sed sciant omnes, quoniam si ad ipsius notitiam peruenerit quidpiam mali quod admiserint, nequaquam incorrectum aut inultum remanebit, sed iuxta facti qualitatem erit et modus iuste correctionis. Unde oportet ut ipse, qui iudex est iudicum, causam pauperum ad se ingredi faciat et diligenter inquirat, ne forte illi, qui ab  eo constituti sunt et uicem eius agere debent in populo, iniuste aut negligenter pauperes oppressiones pati permittant. Scire autem et unumquemque cuiuslibet ordinis oportet; quia si de otioso sermone Deo rationem redditurus est, multo magis de ministerio sibi diuinitus commisso. Sed et formam illam sapientis regis, quam in se Iob uir iustus ostendit, studeat imitari. Ait enim: »Cumque sederem quasi rex circumstante exercitu, eram tamen merentium consolator. Auris audiens beatificabat me, et oculus uidens testimonium reddebat mihi, quod liberassem pauperem uociferantem et pupillum cui non esset adiutor. Benedictio perituri super me ueniebat, et cor uidue consolatus sum. Iustitia indutus sum, et uestiui me sicut uestimento et diademate iudicio meo. Oculus fui ceco et pes claudo, pater eram pauperum, et causam quam nesciebam diligentissime inuestigabam. Conterebam molas iniqui, et de dentibus illius auferebam predam  .« Hec illo agente, implebitur in eo quod Salomon ait: »Misericordia et ueritas custodient regem, et firmabitur iustitia thronus eius .« Sicque iustorum et electorum regum imitator effectus, fiet etiam in celesti regno particeps glorie et consors immortalium premiorum. Attendant reges quid Sapientia dicat: »Diligite iustitiam, qui iudicatis terram .« Item ibidem: »Audite, reges, et intelligite; discite, iudices finium terre; prebete aures, uos qui continetis multitudines et placetis uobis in turbis nationum. Quoniam data est a Domino potestas uobis, et uirtus ab Altissimo, qui interrogabit opera uestra, et cogitationes scrutabitur. Quoniam cum essetis ministri eius, non recte iudicastis, neque custodistis legem iustitie, neque secundum uoluntatem eius ambulastis, horrende et cito apparebit uobis Dominus, quoniam iudicium durissimum his qui presunt fiet. Exiguo enim concedetur misericordia, potentes autem potenter tormenta  patiuntur. Non enim subtrahet personam cuiusquam Dominus, nec reuerebitur cuiusquam magnitudinem, quoniam pusillum et magnum ipse fecit, et equaliter pro omnibus cura est illi .« Existunt et alia multa sanctarum Scripturarum testimonia regio nomini et officio conuenientia, de quibus pauca ex dictis almi martyris Cypriani decerpta , quantas aduersitates iniustitia regis regno inferat, et quantum iustitia eius regno proficiat demonstrabunt. Cum enim descripsisset qualiter rex conuersari deberet, subiungit: »Qui uero regnum secundum hanc legem non dispensat, multas nimirum aduersitates imperii tolerat. Idcirco enim sepe pax populorum rumpitur, et offendicula etiam de regno suscitantur, terrarumque fructus imminuitur, et seruitia populorum prepediuntur. Multi et uarii dolores prosperitatem regni inficiunt, charorum et liberorum mortes tristitiam conferunt, hostium incursus prouincias undique uastant,  bestie armentorum et pecorum greges dilacerant, tempestates eris et hemispheria turbata terrarum et maris ministeria prohibent, et aliquando fulminum ictus segetes et arborum flores et pampinos exurunt.« Itemque dicit: »Ecce quantum iustitia regis seculo ualet, intuentibus perspicue patet. Pax populorum est tutamentum patrie, immunitas plebis, munimentum gentis, cura languorum, gaudium hominum, temperies eris, serenitas maris, terre fecunditas, solatium pauperum, hereditas filiorum, et sibimetipsis spes future beatitudinis. Attamen sciat rex quod, sicut in throno hominum primus constitutus est, sic et in penis, si iustitiam non fecerit, primatum habiturus est. Omnes namque, quoscunque peccatores sub se habuit, supra se in illa futura pena habebit.« Cum ergo tanto ac tali asserente uiro, qui cum apostolo Paulo dicere poterat: »An experimentum queritis eius qui in me loquitur Christus ?« boni regis iustitia, tanta et sibi et regno utilitatis conferat commoda,  e contrario uero mali regis prauitas, tanta et sibi et regno inferat damna, quanta uobis, rex uenerande, in cunctis uestris actibus uiuendum est cautela! Oramus igitur ut hec placida aure suscipiatis, et monitis placeat uobis inherere salubribus, quatenus uestris bene, et per uos aliorum iuste modificatis moribus, hac uobis commissa decenter administratione peracta, ab eo qui temporale uobis dedit regnum accipere mereamini eternum. Sed et nobis et omnibus, qui in regno uestro consistimus, oportet ut iustam fidelitatem uobis conseruemus, et honorificentiam regiam exhibeamus, et de utilitate regni aliquid querenti, secundum scire et posse, uerum et utile consilium suggeramus.



CAPITULUM III.

De monasteriorum uero non statu, sed lapsu, quid dicere uel agere debeamus iam pene ambigimus. Dum enim, mole criminum exigente, et iudicium a domo Domini incipiente, quedam a paganis succensa  uel destructa, quedam rebus spoliata et ad nichilum prope sint redacta, si tamen quorumdam adhuc uidentur superesse uestigia, nulla in eis regularis forme seruantur instituta. Siue namque monachorum, seu canonicorum, seu sint sanctimonialium, propriis et sibi iure competentibus carent rectoribus, et dum, contra omnem Ecclesie auctoritatem, prelatis utuntur extraneis, in eis degentes, partim indigentia, partim maleuolentia, maximeque inhabilium sibi prepositorum faciente inconuenientia, moribus uiuunt incompositis, et qui sanctitati religionique celesti intenti esse debuerant, sui uelut propositi immemores, terrenis negotiis uacant. Quidam etiam, necessitate cogente, monasteriorum septa derelinquunt, et uolentes nolentesque secularibus iuncti, secularia exercent, cum e contra dicat Apostolus: »Nemo militans Deo implicat se negotiis secularibus .« Ergo quia non solum a uulgo distare uidentur uite merito, sed  etiam propter infima que sectantur opera, despectionis expositi sunt ludibrio, cum propheta cogimur Ieremia nostre ciuitatis, sancte uidelicet Ecclesie, flere dispendia et uoce proclamare publica: »Quomodo obscuratum est aurum? mutatus est color opptimus, dispersi sunt lapides sanctuarii in capite omnium platearum .« Quod ita exponit papa Gregorius: Aurum obscuratum est, cum sacerdotum et spiritualium uita, quondam per gloriam uirtutum clara, nunc per actiones infimas ostenditur reproba. Color optimus est mutatus, quia ille sanctitatis habitus per terrena et abiecta opera ad ignominiam despectionis uenit. Lapides uero sanctuarii, quos nunquam necesse erat foris conspici, eos nimirum figurant qui nunquam in extraneis debent actionibus uideri. Sed dispersi sunt lapides sanctuarii in capite omnium platearum, dum hi qui per uitam et orationem semper intus esse debuerant, per uitam reprobam foris uacant, et dum in sancto habitu  constituti exteriora sunt que exhibent, quasi sanctuarii lapides foris iacent, etc. Quomodo igitur aurum sine aurifice in pristinum et optimum non potest reformari colorem, sic et monastica uita sine regularis abbatis prouidentia ad pristinum atque optimum uiuendi nequit reformari ordinem. Regalis ergo potestas, que a recte agendo et ordinando uocatur, consideret quomodo recto hec iudicio, secundum uoluntatem eius cui de omnibus iudiciis et dispositionibus suis rationem redditurus est, et secundum sacrorum canonum sanctiones atque secundum priscorum regum constitutiones dispenset. Prohibent quippe sacri canones ne aliquis laicus de religione presumat. Itemque et canonum precipiunt instituta, simulque eorum pedisequa regum capitularia, sicut in libro primo Capitulorum imperialium continetur, capitulo uicesimo octauo: »Ut clerici et monachi, si inter se negotium aliquod habuerint, a suo episcopo iudicentur, et non a secularibus. Fas enim non est, ut diuini muneris  ministri temporalium potestatum subdantur arbitrio.« Item : »Ut laicis, quamuis religiosis, nulla sit de rebus Ecclesie disponendi facultas.« Item: »Ut loca, que semel Deo dicata sunt, aut monasteria sunt, maneant perpetuo monasteria, nec possint ultra fieri secularium habitacula.« Nunc autem in monasteriis Deo dicatis monachorum, canonicorum, et sanctimonialium, abbates laici, cum suis uxoribus, filiis, et filiabus, cum militibus morantur et canibus. Legitur quoque in Capitularibus , ut abbates monachorum regulam per singula uerba discutientes pleniter legant, et intelligentes, Domino opitulante, efficaciter cum monachis suis implere studeant. Et quomodo discutiet? quomodo leget? quomodo intelliget? Si forsitan oblatus fuerit huiusmodi codex, respondebit illud Isaianum: »Nescio litteras .« Et cum monachorum abbati regula sancti et sancto Spiritu pleni beatissimi Patris Benedicti: In doctrina,  inquit, sua abbas illam semper apostolicam formam debet seruare, in qua dicit: »Argue, obsecra, increpa .« Quomodo Apostolum ignorans, regule instituta, uel ipsam abecedariam lineam penitus nesciens, spiritualem discretionis modum tenebit? Et quid plura? in ipso ingressu lectionis sancte regule legitur de eligendo abbate, et qualis debeat esse. In capitulari uero Magni Caroli, libro primo, capite octogesimo primo ita scribitur : »Monachorum causam qualiter ex parte disposuerimus, et quomodo ex seipsis sibi eligendi abbates licentiam dederimus, et qualiter, Deo opitulante, quieti uiuere propositumque indefessi custodire ualerent, ordinauerimus, in alia schedula diligenter adnotari fecimus.« Item in concilio Turonis habito, postquam de canonicis clericis ciuitatum, qui in episcopiis conuersantur, dispositum est, sequitur : »Simili modo et abbates monasteriorum in quibus canonica uita  antiquitus fuit, uel nunc esse uidetur, sollicite suis preuideant canonicis, ut habeant claustra et dormitoria, uictum et uestimenta, etc. Sint, inquit, abbates sibi subditis bene uiuendo duces et preuii, uiamque demonstrent, qua recte gradiendo ad meliorem uitam peruenire ualeant.« Itemque de monasteriis monachorum, post pauca que premissa sunt, sequitur: »Bonum uidetur, ut ad pristinum reuertantur statum, et abbates eorumdem in eorum habitu et uita, sicut ipsa regula precipit, incedere ac uiuere studeant,« et reliqua. Prohibetur denique ut laicus causa manducandi ac bibendi in refectorium non ducatur. Et quomodo eorum abbas erit cum quibus nec edendi licentiam habebit? Item in libro secundo Capitularium, capitulo quadragesimo : »Monasteriis sane puellaribus tales preferri debent femine, et abbatisse creari, que et se et subditum gregem cum magna religione et sanctitate custodire nouerint, et his, quibus presunt, prodesse non desinant: sed et se, et illas  ita obseruent, utpote uasa sancta in ministerium Domini preparata. Talem enim se debet subditis exhibere in ueste, et in omni conuictu, ut eis ad celestia regna pergentibus ducatum prebeat; sciat etiam se pro his, quas in regimine accepit, in conspectu Domini rationem reddituram.« Hec ita post primam sanctorum Patrum, duce sancto Spiritu, ordinationem, ac deinde post canonicam de his auctoritatem, a prioribus imperatoribus et regibus decreta et custodita fuerunt. Et quousque priuilegia sunt seruata status ecclesiastici, profecit in augmentum sui conseruatus a Deo status regni. At postquam hec ceperunt paruipendi, labefactatus de die in diem, et iam pene in nichilum redactus est ille qui quondam florebat uigebatque status huius regni, et ita inoleuit malum, quod a transactis retro ceperat annis, ut iam principalis potestas putet sibi licere secus quam auctoritas diuina se habeat, in causas ecclesiasticas prosilire, et duce sancto Spiritu  statutum a Patribus Ecclesie ordinem peruertere. Quod quidem nostrum est admonere, et, si ad presens per omnia nequit emendari, satagere deinceps cum domino rege eiusque fidelibus debemus quousque et bona illius intentio, ut credimus, et nostra nobis, et illi, omnique regno necessaria deuotio ad perfectionis cumulum, Deo cooperante, ualeat peruenire. Etenim nequaquam de istis audemus silere, ne de nobis illud propheticum dicatur: »Canes muti, non ualentes latrare .« Itemque: »Non ascendistis ex aduerso, neque opposuistis murum pro domo Isrel .« Respectum siquidem timoris Dei habentibus auditu lugubre, dictu nefas, actu dignoscitur horribile, quando contra omnem paratum, et totius Christiane religionis auctoritatem et consuetudinem, in monasteriis regularibus laici in medio sacerdotum et ceterorum religiosorum, ut Domini ac magistri residentes, uelut abbates de illorum uita et conuersatione  ac regula sibi penitus ignota peruerso ordine diiudicant. Que pro certo abominatio illa est, quam Dominus in Euangelio presignat dicens: »Cum uideritis abominationem desolationis stantem in loco ubi non debet, qui legit intelligat .« Ista namque uere est abominatio desolationis, non tantum subditorum, uel eorum qui illis ad suam ipsorum perniciem uidentur principari, uerum regis, et totius regni, omniumque qui tam detestabili fauent ordinationi. Censemus igitur, ut status monasteriorum inuiolatus, iuxta antiquam regule traditionem, et canonum constituta, seruetur, ut abbates sint religiose persone, et que regularem nouerint disciplinam. Monachi uero, uel sanctimoniales, iuxta suam professionem, sobrie, et pie ac simpliciter uiuant, ac pro regum salute, ac regni pace et Ecclesie tranquillitate supplicent, non secularibus curis uel negotiis occupentur, non pompas mundiales requirant, non ecclesiastica iura inquietent,  sed iuxta proprietatem sui uocabuli quiete otium amplectantur. Auditur enim, quod spreta humilitate et abiectione monastica, ornamentis, et his etiam que bonis laicis indecentia et turpia sunt operam impendant; et nequaquam contenti communibus rebus, propriis, et lucris turpibus inseruiant quod uitium, tanquam pessimum cancer, ne ultra proserpat, radicitus auellendum est, et abbatum atque episcoporum uigili cura recidendum. Sane ne ulla monachis euagandi, uel de talibus presumendi quippiam detur occasio, prouideant abbates, uel prepositi monasteriorum, ut secundum quod temporis uel loci fert possibilitas, omnia illis in uictualibus et uestibus necessaria, sicut regula precipit, opportune ministrentur.



CAPITULUM Iu.

Contra sacrilegos quoque iustum est ut canonica censura procedat. Et primo dicendum quid sit sacrilegium. Sacrilegium est sacre legis uiolatio.  Quod, cum per multa specierum diuidatur crimina, et sit sacrilegium schismatis, unde beatus Pater ait Augustinus: »Apertissimum sacrilegium eminet schismatis, si nulla fuit causa separationis.« Fit etiam sacrilegium blasphemi sermonis, et cuiusque contra sacram legem usurpate actionis; specialius tamen nunc a nobis illud sacrilegium denotatur, quod a predonibus de rebus ecclesie agitur. Est enim hoc sacrilegium, res ecclesie sacratas auferre, possessiones ad ius ecclesie pertinentes, uel aliquid ecclesie consecratum uel donatum tollere, inuadere, fraudare, uel rapere. Hoc namque agentes uere sacrilegi sunt et homicide de quibus et sanctus Anacletus dicit : »Qui abstulerit aliquid patri uel matri, homicide particeps est. Pater noster sine dubio Deus est, qui nos creauit; mater nostra Ecclesia, que nos in baptismo spiritualiter regenerauit. Ergo qui Christi pecunias et Ecclesie rapit, aufert uel fraudat, homicida est.« Item dicitur: Qui rapit  pecuniam proximi sui, iniquitatem facit; qui autem pecuniam uel res ecclesie abstulerit, sacrilegium facit, et ut sacrilegus iudicandus est. Et sanctus papa Urbanus : »Res, inquit, et facultates Ecclesie oblationes appellantur, quia Domino offeruntur, et sunt uota fidelium, et pretia peccatorum, atque patrimonia pauperum: si quis illas rapuerit, damnationis Ananie et Saphire particeps erit, et oportet huiusmodi tradere Satane in interitum carnis, ut spiritus saluus sit in die Domini .« Et ut in breui denotentur isti, secundum quod de eis Scriptura dicit, et ad rem de qua agitur pertinens esse uidetur: omnes contra legem facientes, resque ecclesie quascumque diripientes, uel ecclesias sacerdotesque contra diuinas sanctiones uexantes, sacrilegi atque indubitanter infames sacrilegi uocantur. Et heu, proh dolor! quanti scientes, quanti quia scire nolunt, uel quid sit sacrilegium scire se dissimulant, ideo nescientes in hoc pessimum facinus  proruerunt, et quotidie proruunt! Et quia hoc anathema in medio est populi Christiani, non est Deus cum eis, nec possunt stare contra inimicos suos paganos, sed fugiunt. Rogo attendat unusquisque, si propter sacrilegium quod admisit Achan filius Charmi, non potuit Isrel stare ante hostes suos, eosque fugit, Domino interminante: »Non ero uobiscum, donec conteratis eum qui huius sceleris reus est :« si ergo uno peccante, in omnem populum deseuiit furor Dei donec ille cum omni domo sua deleretur, quid putamus de nobis fiet, qui nostro tempore tot sacrilegia fieri, tot sacrilegos impune mala agere uidemus, nec solum nichil metuere, sed et in suis impietatibus exsultare? Cogitandum, ne forte propter hec et huiusmodi sit ira Dei in nos iustissime superducta et clam cum rogatur Deus non exaudit. Opposuit enim sibi nubem, ne transeat oratio. Et sicut Iosue dictum est: »Quid clamas ad me?« ita etiam nobis orantibus dicitur, Non uos exaudiam, donec anferatur  ex uobis sacrilegium, et tollatur de medio uestrum qui hoc pollutus est scelere. Nos tamen cum beato Iosue non cessemus ad eum clamare, ipsosque sacrilegos monere, ut per confessionem, et emendationem reatus sui, dent gloriam Deo: et quoniam, ut sanctus ait Iob, »dedit eis locum Deus penitentie ,« uideant ipsi ne abutantur eo in superbia. Ideo denique tales diuina dispensatio in iniquitate tolerat, ut ab iniquitate compescat; sed si accepta penitentie tempora deuertunt ad culpam, et secundum duritiam suam et cor impenitens thesaurizant sibi iram in die ire, districtus in ultimis Iudex impensa argumenta misericordie conuertet ad penam, atque ex prerogata clementia iudicis crescet eis cumulus maledictionis. Nequaquam igitur blandiantur sibi, quod adhuc sustentati longanimitate Dei, inter bonos impune uidentur immorari. Considerent Iudam, non apostolum, sed apostatam, sibi consimilem, furem sacrilegum: audiant quid de eo beatus Pater dicat Augustinus : »Ecce  inter sanctos est Iudas, ecce fur est Iudas, et ne contemnas, fur et sacrilegus, non qualiscunque fur; fur loculorum, sed Dominicorum; loculorum, sed sacrorum.« Itemque: »Non sic iudicatur furtum rei priuate quomodo publice; quanto uehementius iudicandus est sacrilegus fur, qui ausus fuit non undecunque tollere, sed de ecclesia tollere; qui aliquid de ecclesia aufert, uel furatur, Iude perdito comparatur. Talis erat iste Iudas, et tamen cum sanctis discipulis Christi intrabat, exibat, et ad ipsam cenam Dominicam pariter accessit.« Hec uerba sancti Augustini. Propter quosdam uero qui se nescire dissimulant in quibus rebus tantum scelus admittant, breuiter commemorandum credimus, quod omnia que Domino offeruntur, procul dubio et consecrantur, et non solum sacrificia que a sacerdotibus super altare Domino consecrantur oblationes fidelium dicuntur, sed quidquid ei a fidelibus offertur, siue homo fuerit, siue animal, siue ager, uel quodlibet  artificium, edificium, uestimentum, quodcunque mobile uel immobile de his rebus, que supplementum sancte Dei Ecclesie eiusque ministris, atque ornatum prestare possunt, indubitanter Domino consecratur, et quicunque ab Ecclesia aliquid ex his quocunque modo alienauerit, abstulerit, inuaserit, uastauerit, minorauerit, siue diripuerit, quia Christus et eius Ecclesia una est persona, et quecunque ecclesie sunt Christi sunt, procul dubio sacrilegium committit. Quapropter in libro Capitularium secundo, capitulo quadringentesimo uicesimo septimo  ita sancitur: »Omnibus nos ipsos corrigentes, posterisque nostris exemplum dantes, generaliter interdicimus ut nullus laicus homo, uel imperator, uel rex, aut episcopus, aut aliquis prefectorum, uel comitum seculari potestate fultus, sibi per uiolentiam rapiat, aut a nobis competere, uel quocunque modo inuadere presumat monasterium, aut predia, uel quascunque res, uel aliquid de monasterio abbatis  aut abbatisse, et incipiat ipse uice abbatis regere et habere sub se monachos, et pecuniam possidere, que fuit Christi sanguine comparata. Talem hominem antiqui Patres nominabant raptorem et sacrilegum, et homicidam pauperum, et lupum diaboli intrantem in ouile Christi, et maxime anathematis uinculo damnandum ante tribunal Christi. De talibus memores estote scripture sancti apostoli Pauli ad Timotheum dicentis: »Diuitibus huius seculi precipe non sublime sapere, neque sperare in incerto diuitiarum, sed in Deo qui prestat omnia .« Tales, si Ecclesie correctionem non recipiunt, ethnicis et publicanis sunt similes, quibus nec uiuis nec mortuis communicat Ecclesia Dei. Talibus qui et hic et ibi reperiuntur cum tuba Dei clangamus, ne tacentes damnemur, ut simul cum eis pereamus. Si autem in tantum horribilis est Deo ille qui impie agit, certe separatus est talis a Deo, et anathemati iuste subiicitur. Anathema enim nichil aliud significat, nisi a  Deo separationem, sicut in ueteri et Nouo Testamento iudicium de anathemate significat. Et nullus sacrilegus regnum Dei possidebit, nisi per puram probatamque et publicam penitentiam, et sancte Ecclesie, eius precipue quam lesit, satisfactionem, atque per manus impositionem episcoporum, et reconciliationem. Et ut nouerit se a regno Dei, et a consortio sanctorum qui iam cum Christo regnant et in eternum cum eo regnabunt, in futuro alienandum, a presenti quoque Ecclesia, que et ipsa regnum Dei est, et a societate fidelium eius in Deo alienatur. Ut quisquis ille est, pro certo hoc sciat, quia tali, nisi per satisfactionem condignam, nec uiuo nec mortuo Ecclesia non communicat: sed sicut in libro beati Iob dicitur: »Sepelietur in interitu,« id est in pena perpetua deprimetur, »tollet eum uentus urens ,« id est malignus spiritus, qui uiuentem accendit ad sacrilegii scelera, morientem trahit ad tormenta, et quoniam iuxta illud Ieremie, »Olla succensa fuit, et facies eius a  facie aquilonis ,« id est cor feruens estu predandi, et diabolice suggestionis flatu inflammatum habuit, ipso urente uento, id est diabolo, raptus cum eo, in olla eterne combustionis ardebit. Ergo et nos congregati cum Spiritu sancto, sicut Ieremias peccatorem populum quadruplici planxit alphabeto, sic et nos sacrilegos Dei et Ecclesie contemptores percutiamus quadruplici anathematis maledicto. Sit eis clausa porta celi, aperta ianua inferni, cum nullo Christiano partem habeant omnino uel societatem, sed et de reliquiis ciborum illorum nichil detur pauperibus, quin potius proiiciatur canibus, donec per dignam et humilem penitentiam, et congruam emendationem letificent Ecclesiam, quam per sacrilegia et nefanda scelera exacerbauerunt. Sed quia sunt quidam, qui temporalem potius mortem quam eternam timeant, recenseamus quid seculi leges de talibus precipiant. In libro suprascripto capitulo quadringentesimo trigesimo  primo iubetur ut capitali pena multentur qui sacrilegia, adulteria, predicationes, aut deuastationes exercuerint, et omnes res eorum, tam mobiles, quam immobiles, fisco regis socientur, uel ecclesie, cuius res uastauerint, alienauerint, aut abstulerint, tradantur. Hec de sacrilegis predonibus ecclesiarum.



CAPITULUM u.

Nulli fidelium dubium est, quod Ecclesia Dei in pontificibus et sacerdotibus reliquis, quibus populus Domini commissus esse dignoscitur, constet, et eis sicuti domus quibusdam suis innitatur columnis. Sed quorumdam prauorum hominum mentibus ac moribus, qui se in domo ecclesie nomine potius quam recta conuersatione, uideri appetunt, tante stoliditatis inest amentia, ut non intelligant quia status ecclesie ita sacerdotibus, quod absit, aliqua impulsione nutantibus infirmatur, sicuti excussis  columnis domus totius fabrice ruinam minatur, et idcirco non solum sui casus periculum non metuunt, sed eosdem Dei sacerdotes uexantes, seipsos, ut pariter cum ruentibus corruant, precipitant, impellunt. Nec attendunt, imo nec reuerentur, quoniam qui eis iniuriam uel contumeliam irrogant, Domino Deo nostro Iesu Christo, cuius uices agunt; iniuriosi et contumeliosi existunt, et quia omnes qui Ecclesias sacerdotesque contra diuinas sanctiones uexant, sacrilegi habentur, atque indubitanter infames sacrilegi uocantur. Et ne quis dicat, alia nos ex nostro fingere corde, audiat sanctas sanctorum sententias de talibus ita se habentes. Clemens ab ipso sanctissimo ore Petri apostoli edoctus de omnibus, in secunda ad Iacobum fratrem Domini epistola, de his qui in Patres peccant sic dicit : »Qualis condemnatio, et qualis imminet maledictio eis qui in Patres peccant, diuina nos docet Scriptura. Si  enim Cham filius Ne, cum uidisset nudum patrem suum, quoniam non cooperuit patris corporalem nuditatem, sed egressus nuntiauit eam fratribus suis, et illi uestimento eam cooperuerunt, ipse quidem Cham, et illi qui ex eo nati sunt, sub maledictione facti sunt, qui autem cooperuerunt magnam benedictionem meruerunt: multo magis isti maiore et ampliore condemnatione digni sunt, qui Patribus obuiare, aut contra eos insurgere nituntur; quoniam qui iis resistit Deo resistit, et qui eis iniuriam uel contumeliam facit, Deo, cuius legatione funguntur, facit.« Item in tertia epistola, idem Clemens de honore episcoporum: »Si igitur uobis episcopis non obedierint omnes presbyteri, diaconi, aut subdiaconi, et reliqui clerici cuncti, omnesque principes, tam maioris ordinis quam inferioris, atque reliqui populi, tribus, et lingue non obtemperauerint, non solum infames, sed extorres a regno Dei, et consortio fidelium, ac a liminibus sancte Dei Ecclesie alieni erunt. Nam uestrum est eos instruere; eorum uero est, uobis  obedire ut Deo, cuius legatione fungimini, dicente Domino: »Qui uos audit me audit, et qui uos spernit me spernit; et: Qui uos recipit me recipit, et qui me recipit, recipit eum qui me misit .« Nihil enim iniustius, uel inhonestius quam filios patribus rebelles, aut clericos uel laicos doctoribus, seu discipulos magistris inobedientes uel proteruos existere. Nouimus enim primum hominem per inobedientiam cecidisse. Idcirco omnes hoc uitium summopere cauere monemus, et quia »Dominus superbis resistit, humilibus autem dat gratiam ,« Dominus noster mittentes nos uice sua in loco apostolorum ad predicandum, precipit nobis docere omnes, omnesque nobis fideliter obedientes ut ipsi, exitere.« Item ex decretis Anacleti pape , quod episcopi a Deo sint iudicandi, non ab humanis aut prauis hominibus: »Liquet quod summi sacerdotes, id est episcopi a Deo sunt iudicandi, non ab humanis aut praue uite hominibus lacerandi, sed  potius ab omnibus fidelibus portandi, ipso Domino exemplum dante, quando per seipsum, et non per alium, »uendentes et ementes eiecit de templo, et mensas nummulariorum et cathedras uendentium proprio euertit flagello, et eiecit de templo « Et sicut alibi ait: »Deus stetit in synagoga deorum, in medio autem deos diiudicat .« Et alibi: »Ego dixi, Dii estis, et filii Excelsi omnes .« Nullus enim, ut reor, inuenitur inter nos, qui uelit suum seruum ab alio quam a se iudicari. Quod si presumptum fuerit, aut multa ipse indignatione irascitur, aut potius ultionem querit super eum. Si uero hoc inter homines agitur, quid putatis faciet Deus deorum, et Dominus dominantium, qui ultionem suorum promisit non differre seruorum? Unde et ipse per Prophetam loquitur dicens: »Deus ultionum Dominus, Deus ultionem libere egit,« et reliqua . Et Apostolus inquit: »Tu quis es, qui iudicas seruum alienum? suo enim domino stabit, aut cadet .« Et  ipse: »Nolite iudicare inuicem, sed iudicate magis, ne ponatis offendiculum fratri uel scandalum .« Et Dominus per prophetam inquit: »Qui uos tangit, tangit pupillam oculi mei .« Nam si aliquis nunc in malum oculos alicuius principis incipit tractare, manifeste reus maiestatis indicatur, et infamis efficitur, aut potius capitali sententie subiacet. Hec, fratres, ualde cauenda sunt, et quod homines nolunt sibi fieri, Deo deorum non debent inferre, ne forte irascatur Dominus et faciat uindictam eorum etiam in eos qui non peccauerunt; quia perit sepissime iustus pro impio.« Item in eodem decreto, ut nullus facile accusare audeat episcopum: »Apostoli, successoresque apostolorum, considerantes statuerunt ne facile commouerentur, aut lacerarentur, uel accusarentur columne sancte Dei Ecclesie, que apostoli, et successores eorum non immerito dicuntur; sed si quis aduersus eos,  uel ecclesias eorum commotus fuerit, aut causas habuerit, prius ad eos concurrat caritatis studio, ut familiari colloquio commoniti, ea sanent que sananda sunt, et caritatiue emendent que iuste emendanda cognouerint. Si autem aliqui eos, priusquam hec egerint, lacerare, accusare, aut infestare presumpserint, excommunicentur, et minime absoluantur, antequam per satisfactionem, ut iam dictum est, condignam egerint penitentiam, quoniam iniuria eorum ad Christum pertinet, cuius legatione funguntur. Nec hoc mirum: quia si quisque nostrum cuidam suorum legationem iniungeret, et a quoquam impediretur, aut ab aliquo subditorum suorum despiceretur, mox indignatus irasceretur, aut talia prout posset uindicaret, et ad iniuriam et contumeliam sui hoc factum reputaret, et talionem, si in presentia non posset, futuris temporibus redderet. Nam si in hominum causa hec nunt, quid putatis Deus faciet de suis, qui nec capillum capitis eorum perire dixerit? Unde et Dominus per Nahum loquitur  prophetam dicens: »Deus emulator, et ulciscens Dominus: ulciscens Dominus, et habens furorem: ulciscens Dominus in hostes suos, et irascens ipse inimicis suis .« Ex decretis Euaristi pape, de honore episcoporum : »Episcopum oportet opportune et importune, atque sine intermissione Ecclesiam suam docere, eamque prudenter regere et amare, ut a uitiis se abstineat, et salutem consequi possit eternam: et illa cum tanta reuerentia eius doctrinam debet suscipere, eumque amare et diligere, ut legatum Dei, et preconem ueritatis, quia testante ueritate: »Quecunque ligaueritis super terram erunt ligata et in celo, et quecunque solueritis super terram erunt soluta et in celo .« Nimis timenda est, fratres, hec sententia, et preuidendum uobis, ne offendatis eos qui tantam a Domino habent potestatem. Et ideo potius obediendi, diligendi, et summopere sunt uenerandi, non detrahendi, uel lacerandi, uel eiiciendi,  sed portandi et amandi, ipso dicente Domino: »Qui uos audit me audit, et qui uos spernit me spernit .« Ideo uobis et omnibus fidelibus scribimus, fratres, ut ab his uos caueatis, et posteris uestris non malum, sed bonum exemplum relinquatis, quoniam iniuria episcoporum ad Christum pertinet, cuius uice funguutur.« Ex decretis Alexandri pape, de non uexandis sacerdotibus : »Peruenit ad conscientiam apostolice sedis, quod nonnulli sint tam stolidi, qui Dominica precepta, et apostolorum, eorumque successorum statuta minime obseruent, et eos de quibus Dominus ait: »Qui uos tangit, tangit pupillam oculi mei ;« non solum tangere minime dubitant, sed etiam persequi non formidant. Et licet nos persequantur, quia nec nos sine illis, nec illos sine nobis persequi possunt, quoniam illius sumus discipuli qui »animas pro fratribus precepit ponere ,« tamen eorum pericula et perditiones non sumus ausi celare, ne prophetica, quod absit,  damnemur sententia, que ait: »Si annuntiaueris iniquo iniquitatem suam, animam tuam liberasti: si autem non nuntiaueris ei, sanguinem eius de manu tua requiram .« Qui ergo sacrilega persuasione persequuntur et lacerare nituntur episcopos, uel eos qui recte Domino sacrificant, indubitanter Dominum persequuntur et dilaniant, cuius uice funguntur. Unde Dominus ait per Iel prophetam: »Nunquid ultionem uos reddetis mihi? et si ulciscimini uos contra me, cito reddam uobis uicissitudinem super caput uestrum .« Has considerantes pietates, et pericula uitantes animarum, una cum omnibus Dei sacerdotibus, qui nobiscum in hanc sacram conuenerunt urbem, et cum omnibus huius capitis membris, sicut a beatis apostolis, ac reliquis sanctis Patribus, ac successoribus eorum accepimus, statuentes decernimus, omnes qui sanctos Patres persequuntur, aut amouere  uel uel dilacerare manifeste nituntur, infames esse, et alienos a liminibus Ecclesie usque ad satisfactionem fieri: quia sic odit Deus eos qui aduersus Patres armantur, ut Patrum inuasores uel destructores, qui ideo infames efficiuntur, quia Patres persequuntur.« Item cuius supra: »Nulli, fratres, dubium est, quia boni a malis semper persequuntur et tribulantur. Propter quod nos oportet humiliari sub potenti manu, ut liberet nos in tempore tribulationis. Nam »sicut leo rugiens circuit querens quem deuoret ,« sic diabolus non cessat circuire et querere quos ex fidelibus perdat, et maxime eos, quos ardentiores in seruitio Saluatoris eique familiares inuenerit. Familiares dico, quos sibi sacrari, et in ordine apostolorum constitui uoluit. Ipsi enim pro populo interpellant, et peccata populi comedunt, quia suis precibus et oblationibus ea delent atque consumunt, qui quanto digniores fuerint, tanto facilius pro necessitatibus eorum pro quibus clamant exaudiuntur. »Multum enim, ut  ait Iacobus apostolus, ualet deprecatio iusti assidua .« Qui autem uos persequitur, ipsum cuius legatione fungimini persequitur, quia sicut ipse Filius Dei mediator fuit Dei et hominum, ita et uos eius uice in Ecclesia estis constituti, ut inter Deum et homines legatione fungamini. Si quis autem legationem uestram impedit, non unius, sed multorum profectum auertit, et sicut multis nocet, ita a multis arguendus est, et bonorum societate arcendus, et quia Dei causam impedit, et statum conturbat Ecclesie: ideoque ab eius liminibus arceatur. Ab omnibus quoque talis est cauendus, et non in communione fidelium usque ad satisfactionem recipiendus. Est enim statutum olim, ut qui statum conturbat Ecclesie, ab eius liminibus arceatur, nec cum fidelibus communicet, qui eorum bona auertit.« Ex decretis Telesphori pape, de episcopis non arguendis, aut accusandis : »Iustum est omnes in uniuerso orbe doctores legis ea que legis sunt  sapere, et non sacerdotes Domini labiis suis, aut quibuslibet machinationibus maculare. Dum enim ipsos disponunt, aut cupiunt maculare, potius seipsos maculant et uulnerant. Dei ergo ordinationem accusat qui sacerdotes accusat, uel damnare cupit, a quibus se omnes fideles cauere debent, quia non solum qui faciunt, sed qui consentiunt facientibus rei sunt.« Ex decretis Pontiani pape, de honore episcoporum, et quod ipsi non sint infestandi, sed uenerandi . »Sacerdotes non sunt infestandi, sed honorandi. In eis quoque Dominus honoratur, cuius legatione funguntur. Hi ergo, si forte ceciderint, a fidelibus sunt subleuandi atque portandi. Accusandi autem non sunt ab infamibus aut sceleratis, uel inimicis, aut alterius secte uel religionis hominibus. Sed si peccauerint, a reliquis arguantur sacerdotibus et a summis pontificibus constringantur, et non a secularibus, aut male uite hominibus arguantur, uel arceantur.« Hec scilicet sunt apostolorum decreta,  imo ipsius Christi dicta, quibus si quis obuiare aut contradicere tentauerit, non se Christianum, sed Antichristum comprobauerit. Ergo, si sacerdotes Dei non sunt infestandi, non contristandi, non accusandi, non a secularibus arguendi, non reprehendendi, non damnandi, non arcendi, non quibuslibet machinationibus maculandi uel dilacerandi, aut detrahendi, non aliqua iniuria aut contumelia afficiendi, quin minus persequendi, excecandi aut interficiendi. Nam de iniuria uel dehonoratione sacerdotum, in iam dicto capitulari libro uI, capite 91 , ita scriptum habetur: »Si quis episcopo aliquam iniuriam, aut iniustam dehonorationem fecerit, de uita componat; et omnia que habere uisus fuerit, ecclesie, cui episcopus preesse dignoscitur, integerrime socientur, et nobis in triplo bannus noster, id est solidi LX, persoluantur, aut ipse in seruitio fisci nostri seruiturus semper societur, usque se redimat in triplo iuxta uirgildum suum, si potuerit.  Sancta uero Ecclesia in sacerdotibus constat. Idcirco magna pena plectendi sunt qui episcopis uel reliquis sacerdotibus iniuriam uel contumeliam fecerint. Nam detractio sacerdotum ad Christum pertinet, cuius uice legatione in Ecclesia funguntur.« Item ex eodem libro, capite 297 : »Si quis in hoc genus sacrilegii proruperit ut in ecclesias, earumque res irruens, sacerdotibus et ministris, uel ipsi cultui, locoque aliquid importet iniurie, uel inferat ad diuini cultus iniuriam, in conuictos, siue concessos reos capitali sententia nouerit iudicandum. Nec exspectetur, ut episcopus iniurie proprie ultionem deposcat, cui sanctitas ignoscendi soli gloriam dereliquit. Sitque cunctis non solum liberum, sed etiam laudabile, factas atroces sacerdotibus aut ministris iniurias, uelut publicum crimen persequi, ac de talibus reis ultionem mereri.« De his qui clerum iniuriauerint, ex capitulari Caroli imperatoris : »Quicumque iudex, aut secularis aduersus  presbyterum, aut diaconum, aut de iunioribus, absque audientia episcopi, uel archidiaconi, uel archipresbyteri, iniuriam inferre presumpserit, anathema ab omni Christianorum consortio habeatur.«



CAPITULUM uI.

Et quoniam sunt aliqui tante cupiditatis face succensi, ut non solum sibi a Deo concessis non bene utantur, uerum inconcessa ac si licita ambiant, et ex his que diuinis sunt tradita et oblata cultibus, et, secundum legem Domini, sancta sanctorum sunt Domino, et ad ius pertinent sacerdotum, exactiones, census ab ipsis sacerdotibus sibi exquirant, et xeniis, ac pastis, uel paraueredis, seu caballorum saginationibus presbyteros affligant, cum ex eis, que seu pro dote, seu quacunque fidelium deuotione, unicuique tradita sunt ecclesie, non aliud quodlibet seruitium, nisi spiritale exigere debeant; necessarium nobis uidetur, huiuscemodi presumptiones, quia contra canonicam fiunt auctoritatem, modis omnibus cohibere. Ab antiquo denique tempore a sanctis Patribus,  et a nostris est maioribus constitutum, ut sicut habet episcopus in sua ordinatione omnem generaliter parochiam, cum omnibus rusticanis parochiis, quas per tricenium inconcusse possedit: ita et unusquisque presbyter in sua ordinatione ac dispositionis cura habeat parochiam suam cum dote, et decimis ecclesie, uidelicet cum sui episcopi consilio ac dispositione, secundum regulas antiquitus et diuinitus constitutas, sicut olim ante incarnationem Christi a sancto Spiritu per prophetam predictum, et post eius ascensionem in celos, eodem sancto Spiritu per sanctos Dei homines decretum fuisse demonstrat sanctus Basilius, exponens uersum psalmi: »Conuallem tabernaculorum dimetiar .« »Conuallis, inquit, tabernaculorum dimetietur, hoc est uniuersus orbis terrarum, qui uallis tabernaculorum pro habitaculis corporum dictus est, hic uelut quadam sorte diuisus atque dimensus per singula loca Ecclesiarum Dei parochiis et incolatibus  diuiditur,« etc. Hinc iterum scriptum est: »Distribuite domos eius ,« uidelicet uniuersalis Ecclesie, per custodiarum parochias predicando, »ut enarretis in progenie altera,« et reliqua; quia uero facultatum et dotum ad ecclesias pertinentium dispositio secundum canonum antiquam constitutionem, ad episcoporum solummodo ordinationem, et ad presbyterorum dispositionem pertineat, Toletanum manifestat concilium, dicens : »Multi, contra canonum constituta, sic ecclesias, quas edificauerint, postulant consecrari, ut dotem, quam eisdem ecclesiis contulerint, censeant ad episcopi ordinationem non pertinere. Quod factum, et in preteritum displicet, et in futuro prohibetur, sed omnia, iuxta constitutionem antiquam, ad episcopi ordinationem et potestatem pertineant.« Quod si queritur, que dicat omnia, procul dubio, decimas, primitias fructuum, et oblationes eorum et ea que parochiis in terris, uineis, mancipiis, atque  pecuniis, seu quibuslibet rebus, quecunque fideles obtulerint. Que omnia sub immunitate a tributis fiscalibus, et omni dominorum exactione libera, sub potestate et dispositione, ut diximus, episcoporum, ac regimine et dispensatione presbyterorum manere debent inconcussa. Hoc et dominus imperator Ludouicus de manso ad ecclesiam dato, et ceteris ad eam pertinentibus, in suo capitulari ita constituit : »Sancitum est, inquit, ut unicuique ecclesie unus mansus integer absque seruitio aliquo attribuatur, et presbyteri in eis constituti, non de decimis, neque de oblationibus fidelium, non de domibus, neque de atriis, uel hortis iuxta ecclesiam positis, neque de prescripto manso, aliquod seruitium faciant preter ecclesiasticum, et si aliquid amplius habuerint, inde senioribus suis debitum seruitium impendant.« At contra quidem presumunt distringere, et iniuriare, uel etiam expellere presbyteros de ecclesiis sibi commissis, uel exspoliare decimis,  aut possessionibus, non timentes tot sanctorum contemnere statuta Patrum, cum dicat Carthaginense concilium : »Si quis statuta supergressus corruperit, uel pro nichilo habenda putauerit, si laicus est, communione; si clericus, honore priuetur.« Et in sepe fato Capitularium lib. uII, capite 139 : »Ut nullus iudex, neque presbyterum, neque diaconum, aut clericum, aut iuniorem ecclesie sine conscientia pontificis per se distringat, aut condemnare presumat: quod si fecerit, ab ecclesia, cui iniuriam fecit quam irrogare dignoscitur, tandiu sit sequestratus donec reatum suum cognoscat et emendet.« Item in eodem lib. cap. 165, »sancitum est ut sine auctoritate, uel consensu episcoporum, presbyteri in quibuslibet ecclesiis nec constituantur, nec expellantur, et si quis deinceps hoc facere tentauerit, synodali sententia districte feriatur.« Et in lib. II, cap. 47 , ut ecclesie antiquitus constitute nec decimis, nec ulla possessione priuentur. Hec autem deducentes ad  medium, nequaquam seniorum ab eis tollimus dominium, quasi ipsi nomen senioratus in rebus sibi a Deo concessis habere non debeant, aut non possint, sed potius ecclesie episcoporum esse debeant, designamus denique gubernationem episcopi, non nobis uindicamus potestatem Domini. Et quia mitis et humilis Magistri discipuli sumus, presbyteris nostris humilitatis exempla et monita dare debemus, uidelicet ut eis, in quorum ditione sue consistunt ecclesie, congruum honorem et obsequium impendant debitum, id est, spiritale atque ecclesiasticum, et hoc sine ullo typho, uel contentione aut rebellione. Saluo namque ministerii sui iure, debent se gratiosos exhibere senioribus et parochianis suis, de quorum oblatione uiuunt, et cum debita humilitate spiritalia eis obsequia ministrare, que gratis quidem agere deberent, etiamsi nichil temporalis subsidii ab eis perciperent. Sciant igitur presbyteri secundum Apostolum omnibus sua reddere debita, »cui honorem,  honorem; cui timorem, timorem.« Ut eis aptetur quod subiungitur: »Nemini quidquam debeatis, nisi ut inuicem diligatis .« Sed quoniam sunt nonnulli, qui ignorantes, imo contemnentes Dei iustitiam, sue querunt tenacitatis statuere iniustitiam, ausuque sacrilego subripiunt atque defraudant Deo debitam decimarum partem, ad suam ipsorum perniciem dicentes non se debere decimas dare de militia, de negotio, de artificio, de lanarum tonsione, et de ceteris quibuscunque sibi a Deo largitis commerciis, audiant, non nostra, sed per sacras Scripturas Dei de talibus mandata, et sancta sanctorum Patrum exempla, atque cognoscant nos nequaquam, ut illi aiunt, nunc exigere noua, sed potius repetere Dei legibus instituta, et antiquorum Patrum deuotione largita. Et primo omnium attendant, quia solius Dei causa oblationes et decimas suas sacerdotibus [f. deest ut] ipsi Deo dare debeant: et quia eas dando fideliter, nichil Deo,  qui bonorum nostrorum a se nobis collatorum non indiget, conferunt, sed ei sua reddunt; et pro paruis in presenti, maxima et sibi in futurum profutura acquirunt. Scribitur in Leuitico: »Omnes decime terre, siue de frugibus, siue de pomis arborum, Domini sunt, et illi sanctificantur .« Item in eodem: »Omnes decime boum et ouium, et omne quod transit sub uirga, in numerum decimum quodcunque uenerit, sacrificatum erit Domino. Non mutabis illud bonum malo, neque malum bono .« In Deuteronomio: »In loco quem elegerit Dominus Deus uester, ut sit nomen eius in eo, illuc omnia que precipio conferetis, holocausta et hostias, ac decimas, et primitias manuum uestrarum, et quidquid precipuum est in muneribus que uouistis Domino .« Item in eodem: »Decimam partem separabis de cunctis frugibus tuis, que nascuntur in terra per annos singulos: decimam frumenti, et uini, et olei, et primogenita  de armentis, et ouibus tuis, ut discas timere Dominum Deum tuum .« In libro Numeri: »Omnem medullam olei, ac uini, et frumenti, et quidquid offerunt primitiarum Domino,« id est Aaron, »dedi, uniuerse frugum primitie, quas gignit humus, et Domino deportantur, cedent in usus tuos. Omne quod ex uoto reddiderint filii Isrel, tuum erit .« Item in eodem: »Filiis Leui dedi omnes decimas Isrel in possessionem pro ministerio, quo seruiunt mihi in tabernaculum federis « Ecce audistis, cuius sint, et cui sacrificentur, et cui dari, scilicet Deo, decime debeant. Sed et que sibi dari precipiat: scilicet non tantum omnes omnium que nascuntur in terra decimas, sed etiam uniuersas frugum quas gignit humus primitias, necnon et decimas boum, ouium, et omnium armentorum, cum primogenitis eorum, manuum quoque uestrarum decimas, ac primitias, insuper et uota, atque munera, que omnia uobis offerre precipit ad locum templi sui, ut cedant in  usus sacerdotum pro ministerio quo seruiunt in tabernaculo Domini. Fortassis uero, dicet aliquis: Non sum agricola, non habeo unde possim dare decimas fructuum terrenorum. uel etiam armentorum. Audiat quicunque est ille, miles sit, negotiator sit, artifex sit: Ingenium, quo pasceris, Dei est, et ideo inde ei dare debes decimas. Nam de militia, audi quid in libro dicatur Genesis de Abraham patriarcha, postquam reuersus est a cede Chodorlahomor, et regum cui cum eo erant. »Cum benedixisset eum Melchisedech sacerdos Dei altissimi, dicit Scriptura, quia dedit ei Abraham decimas ex omnibus .« Item in eodem libro legitur, quod beatus Iacob pergens in Mesopotamiam Syrie ad Laban, cui pro mercede uiginti seruiuit annis, sic locutus sit: »Si Dominus,« inquit, »fuerit mecum in uia per quam ambulo, et custodierit me, et dederit mihi panem ad uescendum, et uestem ad induendum, reuersusque fuero prospere in domum patris mei, erit  mihi Deus in Deum, et lapis iste, quem erexi in titulum, uocabitur domus Dei, cunctorumque que dederis mihi decimas offeram tibi .« De sancto quoque Tobia legitur, quia pergebat ad Ierusalem ad templum Domini, et ibi adorabat Dominum Deum Isrel, omnia primitiua sua et decimas fideliter offerens . Ecce habes que imiteris sanctorum Patrum exempla, qui de omnibus que habebant Deo decimas fideliter offerebant. Et quid hoc de laudabilibus proponimus patriarchis, cum audiamus dicentem in Euangelio a Deo reprobatum pro tumore iactantie Phariseum: »Decimas do omnium que possideo ,« et ipsum Deum improperantem Scribis et Phariseis quod »pretereuntes mandata Dei decimarent etiam anethum et ciminum, et omne olus? « Saltem pudeat nos Christianos, aut nolle aut non posse in hac imitari parte Phariseos, cum audiamus ipsum sic comminantem nobis Christum: »Nisi abundauerit  iustitia uestra plusquam Scribarum et Phariseorum, non intrabitis in regnum celorum .« Et tamen hi decimas dabant omnium que possidebant. Sed forte, adhuc inquies, pluribus enumeratis, nondum de tonsione lanarum aliquod diuinum nominatim protulisse preceptum. Nonne tibi posset sufficere quod dicitur, »ex omnibus?« Sed quia, quod dictu pudori est, ex hac etiam decimatione quidam causantur, audiant Dominum, dicentem in Deuteronomio: »Hoc erit iudicium sacerdotum a populo, et ab his qui offerunt uictimas, siue bouem, siue ouem immolauerint, sacerdoti dabunt armum et uentriculum, primitias frumenti, uini, et olei, et lanarum partem ex ouium tonsione. Ipsum enim elegit Dominus Deus tuus de cunctis tribubus eius, ut stet et ministret nomini Domini .« Adhuc autem et quod est amplius, hoc nescientibus innotescimus, scientibus ad memoriam reducimus, et ut ad hec uerbis beati pape Gregorii utamur, non  tantum decimas rerum, sed etiam dare Deo debemus decimas dierum, quod fideles quique annuatim student agere tempore Quadragesime. Et ne quid uideatur pretermissum in exsoluendis Deo decimarum uel primitiarum debitis, nouerint cuncti quid etiam lex statuat de cibis. Scriptum est in Deuteronomio: »Cum ueneritis in terram quam dabo uobis, et comederitis de panibus regionis illius, separabitis primitias Domino de cibis uestris. Sicut de areis primitias separabitis, ita et de pulmentis dabitis primitiua Domino .« Et ne hec omnia Deo largitori omnium bonorum offerenda, uel potius ex debito reddenda, quis quolibet modo, ne dicamus subtrahere audeat, uel fraudare, quin nec differre, audiat Deum sibi in Exodo dicentem: »Decimas tuas, et primitias non tardabis offerre mihi .« Si igitur preuaricatio legis est, tardius dare, quanto peius est hec non dedisse? Ergo si secundum Domini imperium uobis precepta deuota adimplere statueritis, promissa per prophetam  Malachiam ab eo premia uos percipere gaudebitis: »Inferte, inquit, omnem decimam in horreum meum, et sit cibus in domo mea, et probate me super hoc, dicit Dominus, si non aperuero uobis cataractas celi, et effudero uobis benedictionem usque ad abundantiam, et increpabo pro uobis deuorantem, et non corrumpet fructum terre uestre, nec erit sterilis uinea in agro, dicit Dominus exercituum, et beatos uos dicent omnes gentes .« Et iterum Scriptura dicit: »Honora Dominum de tua substantia, et de primitiis frugum tuarum, ut impleantur horrea tua frumento, et uino torcularia redundabunt .« En uides, quomodo tibi magis quam Deo tue proficiunt decime, quando eas citissime centuplicato recipis fenore. Item dicit Scriptura. »Dabunt singuli redemptionem animarum suarum, et non erunt in eis morbi, neque casus .« Ecce et cum abundantia fructuum, corporis etiam consequeris sanitatem. Addimus adhuc,  quia diuina adimplendo precepta, celestia promereris premia, et uiolando illa infernalia tibi, utpote preuaricator, acquiris tormenta, nisi Deo et Ecclesie penitentia et emendatione satisfeceris congrua. Etenim quia denegamus Deo primitias rerum, idcirco iusto eius iudicio in nostris peruertimur primitiis, ipsique reuocamur ad decimam, cum denegatis nouem, uix partem recipimus decimam. Ideo denique messis nostra, pluuiarum benedictione subtracta, ieiuna deficit, uindemiam aut grando percutit, aut pruina decoquit, et quia ex debito nolumus dare Deo, eiusque sacerdoti, ex non debito damus pagano et impio militi. His igitur diligenter perspectis, monente Scriptura, Deum deuote honoremus in dandis omnium que possidemus rerum primitiis et decimis, ut ab ipso percipere mereamur et necessaria boni commoda temporalis, et eterne premia felicitatis.



CAPITULUM uII.


Nunc de his agendum est, qui rapinis diuerso modo dediti, innocentibus insidias, uel damna, et mortes inferunt, domosque suas huiusmodi spoliis implent, qui comedunt panem impietatis, et uinum iniquitatis bibunt; quorum pedes incessanter ad malum currunt, et festinant ut effundant sanguinem, uel ablata omni substantia fame interficiant innocentem: et dum uel alieno sanguini insidiantur, uel fraude sibi uiuendum estimant, ut Salomon dicit, »ipsi contra sanguinem suum insidiantur, et moliuntur fraudes contra animas suas .« Contra sanguinem quippe suum faciunt, quia quasi fuerit iudex qui iudicium in eos iustum exerat, temporali morte plectuntur, contra animas autem suas, quia eterna perditione damnabuntur, et qui ob philargyriam rapinis innocentum et cedibus inuigilant, semet hoc agentes perdunt, quos Dominus per Isaiam prophetam increpat, dicens: »uos depasti estis uineam  meam, id est, populum Christianum: rapina pauperum in domo uestra ,« in domo scilicet mansionis, et in domo corporis, dum ex ea non tantum uosmetipsos usque ad crapulam, sed et thesauros uestros repletis. Sed quid talibus immineat per eumdem prophetam Dominus non tacet. »ue, inquit, impio in malum, retributio enim manuum fiet ei .« Itemque: »ue qui coniungitis domum ad domum, et agrum agro copulatis, etc. .« Horum, quod dictu dolendum est, numerus, quique adeo rapine amorem imbiberunt, quasi licitum sit et pulchrum uiuere rapto, nec considerant miseri et miserandi homines, quot millia hominum innocentum perimant quotidie, non gladio, quod esset utique leuius, sed durissima atque atrocissima famis morte. Et possunt miseri tot homicidiorum rei esse uel una hora securi? Et certe esurienti non dare panem damnabile est, ipso Domino in extremo iudicio dicturo: »Esuriui, et non  dedistis mihi manducare, etc. ,« quibus subiunxit: »Ite, maledicti, in ignem eternum, qui paratus est diabolo et angelis eius .« Hinc ergo colligendum, qua damnatione plectendi sint, qui aliena diripiunt, si tali animaduersione feriuntur, qui sua indiscrete et immisericorditer tenuerunt. Quam multiplex autem sit rapina, et quot modis agatur, Iob breuiter enumerat, inquiens: »Alii terminos transtulerunt, diripuerunt greges, asinum pupillorum abegerunt, abstulerunt pro pignore bouem uidue, subuerterunt pauperum uiam, oppresserunt pariter mansuetos terre, agrum non suum demetunt, et uineam eius, quem ui oppresserunt, uindemiant, nudos dimittunt homines, uestimenta tollentes quibus non est operimentum in frigore, uim fecerunt depredantes pupillos, et uulgum pauperum spoliauerunt. Nudis et incedentibus absque uestitu, et esurientibus tulerunt spicas. De ciuitatibus fecerunt uiros gemere, et anima uulneratorum clamabit, et Dominus inultum abire non  patietur .« De talibus per prophetam dicitur: »ue ei qui multiplicat non sua usquequo, et aggrauat contra se densum lutum .« Densum lutum contra se aggrauare est, terrena lucra cum peccati pondere cumulare. Et in Euangelio Dominus ait: »Quid prodest homini, si totum mundum lucretur, anime autem sue detrimentum patiatur ?« id est, quid prodest si totum quod extra se est congregat, si id quod ipse est damnat? Illa enim que rapiunt in hoc seculo dimittunt; sed secum ad iudicium causas rapine et suam damnationem ferunt. Audiant raptores quid de eis uas electionis Paulus, qui ad tertium celum raptus est, dixit: »Neque rapaces, inquit, regnum Dei possidebunt .« Non ergo raptor, non predo pauperum, regnum Dei possidebit, nisi perfectam egerit penitentiam, et iniuste sublata reddiderit. Sunt enim quidam qui penitere quidem uolunt,  sed rapta reddere nolunt, pessimum certe hominum genus, cui penitendi medicina omnino non prodest. Si enim res rapta, cum reddi possit, non redditur, non agitur penitentia, sed fingitur. Hi enim, ut dicit sanctus Augustinus , scelus cupiunt sibi relaxari, et illud propter quod scelus admissum est, possidere. Non ergo remittetur rapine peccatum, nisi restituatur ablatum, sed cum restitui potest; plerumque enim qui aufert amittit, siue alios patiendo malos, siue ipse male uiuendo, nec habet unde restituat. Sciat ergo unusquisque raptor, non sibi dimitti rapine peccatum, nisi cum potest id quod rapuit restituat. Nam et Zacheus publicanus, qui Dominum hospitio susceperat, in uitam sanctam repente mutatus, dixit: »Ecce dimidium bonorum meorum, Domine, do pauperibus, et si quid aliquem defraudaui, reddo quadruplum .« Sic ergo unusquisque raptor agat, restituat primum quod iniuste abstulit, si ueram penitentiam agere, et  ueram Dei misericordiam obtinere cupit. Si autem non habet unde reddat, non possumus ei dicere: Redde quod abstulisti. Quamuis, etsi aliquos sustinet cruciatus, dum existimatur habere quod reddat nulla est iniquitas, quia etsi non est unde reddat ablatam pecuniam, merito tamen, dum eam per molestias corporales reddere compellitur, peccati quo male ablata est penas luit. Ergo quia absque respectu timoris Dei innumerabiles rapine et depredationes in isto regno olim facte sunt, et hactenus fiunt, et in oculis et in auribus Domini exercituum sunt, idcirco nunc uastitatem patimur, et sterilitatem, quam Dominus quondam Isrelitico populo comminabatur, dicens: »Nisi domus deserte fuerint grandes, pulchre absque habitatore, decem iugera uinearum facient langunculam unam, etc. .« Et quoniam iudicio iusto Dei, exigente pena nostri peccati, in tantam deuenimus amentiam, ut nec eam qua uerberamur sentiamus, aut scire uelimus  correptionem, iure duplicem experimur captiuitatem, scilicet barbaricam, et, quod est grauius, demonicam; sicut Dominus testatur per Isaiam prophetam: »Propterea, inquit, ductus est captiuus populus meus, quia non habuit scientiam :« scientiam utique diuinum iudicium, uel suam correptionem intelligendi, uel benefaciendi. Et iterum: »Propterea dilatauit infernus animam suam, et aperuit os suum absque ullo termino :« scilicet ut insatiabili ingluuie deuoret in perpetuum puniendos. »Et descendent fortes terre, et populus, et sublimes gloriosique eius ad eum .« Expergiscantur ergo tandem aliquando ad tantam tonitrui magnitudinem: audiant Dominum per eumdem prophetam terribiliter comminantem: »Omnis, inquit, uiolenta predatio cum tumultu, et uestimentum mistum sanguine erit in combustionem, et cibus ignis .« Omnis enim uiolenta iniquorum predatio, et tumultus, ac turbe, quibus pauperes  quosque sibique inferiores oppresserunt, et sanguinem sanguini miscuerunt, erit in combustionem gehenne, et cibus ignis eterni. Itemque per Psalmistam loquitur: »Propter miseriam inopum, et gemitum pauperum, nunc exsurgam, dicit Dominus ,« id est iam iamque in proximo uindictam exercebo. Et iterum Isaias propheta dicit: »Non despiciet Dominus preces pupilli, nec uiduam, si effundat loquelam gemitus. Nonne lacryme uidue ad maxillam descendunt, et exclamatio eius super deducentem eas? A maxilla enim ascendunt usque ad celum, et Dominus exauditor non delectabitur in illis .« uerum quia hec impietas non iam tantum in extraneos, sed in sua, ut ita dicamus, seuit uiscera, et unusquisque carnem brachii sui uorat, timendum est ne talibus illud Apostoli contingat: »uidete, inquit, ne dum inuicem mordetis et comeditis, ab inuicem consummamini .« Qui enim seipsum comedit, cito deficit. Nam cui dicit  Psalmista: »Tibi, Domine, derelictus est pauper, pupillo tu eris adiutor . Ipse eripiet inopem de manu fortium eius, egenum et pauperem a diripientibus .« Sane statuta Ecclesie antique precipiunt, eorum qui pauperes opprimunt dona a sacerdotibus esse refutanda  et merito, cum sint apud Dominum abominabilia, testante super hoc Scriptura: »Qui offert, inquit, sacrificium de substantia pauperis, quasi qui uictimat filium in conspectu patris .« De ditibus quoque, et potentibus, qui pauperes opprimunt, in libro uI, Capitularium capitulo 418 , sic continetur: »Ut iudices, aut potentes, qui pauperes opprimunt, si admoniti a pontifice suo se non emendauerint, excommunicentur.« Et ipsi quidem, nisi condignam de talibus gesserint penitentiam, sicut beatus testatur Paulus de rapacibus, »regnum Dei non possidebunt .« Ceterum regalis potestas tales punire debet secundum antiquorum regum sanctiones de his prolatas qui infra regnum  rapinam fecerint , uel apud quam scelus agnoscitur, et pars rapine inuenta fuerit, siue de eis qui diripienda indicare reperiuntur. Inter que de eo qui facultatem depredationis dederit, uel si quis factam diuiserit, precipitur libro uI Capitularium capite 384  ut uiuus comburatur. Itemque capitale supplicium excipiat qui uiolentiam commisisse dignoscitur.



CAPITULUM uIII.

Est preterea quedam exsecrabilis species rapine, uel potius sacrilegii, quam ex ipso actu rustici raptum uocant, quod quantum sit malum, et non tantum diuina, sed humana quoque auctoritate damnatum paucis monstrabimus uerbis ad cautelam omnium Christianorum nobis commissorum. Ac primo de puellis raptis, ac necdum desponsatis, quid sacri canones precipiant, retexere duximus necessarium. In concilio Chalcedonensi ubi sexcenti triginta Patres  adfuerunt, capite 27, ita habetur: »Eos qui rapiunt puellas sub nomine simul habitandi, cooperantes, et conniuentes raptoribus, decreuit sancta synodus, si quidem clerici sunt, decidant gradu proprio; si uero laici, anathematizentur.« Quibus uerbis aperte datur intelligi, qualiter huius mali auctores damnandi sint, quando participes et conniuentes tanto anathemate feriuntur: et quod iuxta canonicam auctoritatem ad coniugia legitima raptas sibi iure uindicare nullatenus possunt. De desponsatis uero puellis, et ab aliis raptis, ita in concilio Ancyrano capite 10, legitur: »Desponsatas puellas, et post ab aliis raptas, placuit erui, et eis reddi quibus ante fuerant desponsate, etiam si eis a raptoribus uis illata constiterit.« Proinde statutum est a sancto conuentu, ut raptor publica penitentia mulctetur, rapte uero, si sponsus eam recipere noluerit, et ipsa eiusdem criminis consentiens non fuerit, licentia nubendi alii non negetur. Quod si et  illa consensit, simili sententie subiaceat. Quod si post hec ei se iungere presumpserit, utrique anathematizentur. Quid autem lex imperatorum de huiuscemodi raptoribus iubeat, in libro u, capite 239 scire uolens reperiet. Item in libro uII, capite 247, de raptoribus uiduarum uel uirginum ita decernitur: »Sancitum est, ut raptores uiduarum uel uirginum ab Ecclesie communione pellantur.« Item, de his qui rapiunt feminas, ut eas non habeant uxores, et quid de raptis agendum sit, ex eodem libro, capite 395. »Placuit, ut hi qui rapiunt feminas, uel furantur, aut seducunt, ut eas nullatenus habeant uxores, quamuis eis postmodum conueniat, et eas dotauerint, uel nuptialiter cum consensu parentum suorum acceperint. Si quis autem uxorem habere uoluerit, canonice et legaliter eam accipiat et non rapiat. Qui uero eam rapuerit, uel furatus fuerit, aut seduxerit, nunquam eam uxorem habeat, sed propinquis suis eam legibus reddat, et in triplo bannum Dominicum  componat, et insuper canonice publicam penitentiam gerat, ad quod omnes una uoce clamauerunt, dicentes: Ista omnes tenere firmiter uolumus, et in perpetuum ab omnibus conseruari optamus.« Ergo decernimus et nos, secundum constitutionem antiquam, ut nullus occultas nuptias, aut raptum faciat, uel quam propinquus habuit ducat uxorem, sed dotatam, et a parentibus traditam, per benedictionem sacerdotum accipiat, qui uult uxorem, sicut in libro supradicto capite 179  monetur his uerbis: »Sancitum est, ut publice nuptie ab his qui nubere cupiunt fiant, quia sepe in nuptiis clam factis grauia peccata, tam in sponsis aliorum, quam in propinquis siue adulterinis coniugiis, et, quod peius est dicere, consanguineis, accrescunt uel accumulantur. Ex his autem procreari solent ceci, claudi, gibbi, et lippi, siue alii turpibus maculis aspersi, et hoc ne deinceps fiat omnibus cauendum est. Sed prius conueniendus est  sacerdos, in cuius parochia nuptie fieri debent, in ecclesia coram omni populo, et ibi inquirere una cum populo ipse sacerdos debet, si eius propinqua sit, an non, aut alterius uxor, uel sponsa, uel adultera. Et si licita et honesta pariter omnia inuenerint, tunc per consilium et benedictionem sacerdotis, et consultu aliorum hominum bonorum, eam sponsare et legitime dotare debet. Scribit namque de legitimo matrimonio beatus Augustinus ita: Talis esse debet que uxor habenda est, ut secundum legem sit casta in uirginitate, et dotata legitime, et a parentibus tradita sponso, et a paranymphis accipienda, et ita secundum legem, et Euangelium publicis nuptiis honestata, in coniugio licite sumenda, et omnibus diebus uite sue, nisi ex consensu et causa uacandi Deo, nunquam propter hominem separanda, et si fornicata fuerit, et uir eius uoluerit, dimittenda, sed illa uiuente, altera non ducenda, quia »adulteri regnum Dei non possidebunt :« et penitentia illi accipienda.  Nolite uos, uiri, habere uxores, quarum priores mariti uiuunt, adulterina enim sunt ista coniugia. Et hoc, ut diximus, omnino prouidendum est, ne eius sit propinqua, quia scriptum est: »Omnis homo ad proximam sanguinis sui non accedat, ut reuelet turpitudinem eius .« Similiter scriptum est: »Cum uxore proximi tui non coibis, nec seminis eius commistione maculaberis .« Et in decretalibus pape Gregorii legitur : Si quis diaconam, aut monacham, aut commatrem spiritualem, aut fratris uxorem, aut neptem, aut nouercam, aut nurum suam, aut consobrinam, aut de propria cognatione, uel quam cognatus habuit duxerit uxorem, anathema sit: et responderunt omnes tertio, Anathema sit. Item: Si quis uiduam rapuerit, uel furatus fuerit uxorem, uel consentientes ei, anathema sit. Et si quis uirginem, nisi desponsauerit eam, rapuerit uel furatus fuerit, uel consentientes ei, anathema sit: et responderunt  omnes tertio, Anathema sit. Et alibi in canonibus preceptum est, ut nemo usque ad affinitatis lineam, et propinquitatem sui sanguinis connubia ducat, neque uirginibus, sine benedictione sacerdotis, quis nubere presumat, oppido enim ista cauenda sunt ne fiant. Sed postquam ista omnia probata fuerint, et nichil impedierit, tunc si uirgo fuerit, cum benedictione sacerdotis sicut in sacramentario continetur, et cum consilio multorum bonorum hominum, publice et non occulte ducenda est uxor, ut boni ab his filii Domino miserante procreentur, et non tales sicut superius dictum est. Item in libro uI, capitulo 419 . Si quis non equo gradu, sed incestuoso ordine, cum iis personis, quibus a diuinis regulis prohibitum est, se coniunxerit, usquequo post [dele post] penitentiam sequestratione testentur, utrique communione priuentur, et neque in palatio habere militiam, neque in foro agendarum causarum licentiam  habebunt. Nam si se quoquo modo predicto incesto coniunxerint, episcopi, seu presbyteri, in quorum diecesi uel pago actum fuerit regi uel iudicibus scelus perpetratum denuntient, ut cum ipsis denuntiatum fuerit, ab eorum communione aut cohabitatione sequestrentur. Res autem eorum ad primos parentes, usque ad sequestrationem perueniant, sub ea conditione, ut antequam segregentur, per nullum ingenium, neque per parentes, neque per emptionem, neque per auctoritatem regiam, ad proprias perueniant facultates, nisi prefatum scelus sequestrationis separatione, et penitentia fateantur. Item ex libro legum Theodosii III, capite 12 . Quod incesti non sint legitimi heredes, sed infamia sint notate utreque persone. Quapropter iterum iterumque auctoritate ecclesiastica interdicimus, ut deinceps, sicut canones ecclesiastici prohibent, nullus Deo deuotam uirginem, nullus sub religionis habitu consistentem,  siue uiduitatis continentiam professam, uel sui proximam generis, aut etiam de cuius admistione incestiua notam possit subire infamie, illicito connubio, aut ui, aut consensu accipiat coniugem: quia nec uerum poterit esse coniugium, quod a meliori proposito deducitur ad deterius, et sub falsi nominis culpa, incestiua pollutione et fornicationis immunditia perpetratur. Hoc uero nefas si agere cuiuslibet gentis amodo homines sexus utriusque tentauerint, ab inuicem omnimodis separati exsilio perpetuo relegentur. Item in libro uI, capite 412 . Scire uos conuenit, quia blasphemiam Deo irrogat, qui cum Deo sacrata, uel cum uelata femina se commaculat. Item capite 413 . Si clericus cum uelata femina, uel cum Deo sacrata se maculauerit, proprio honore priuetur. Item capite 414 . Sciendum est omnibus, quod Deo sacratarum feminarum corpora per uotum proprie sponsionis, et uerba sacerdotis Deo consecrata, templa esse Scripturarum testimoniis comprobantur: et ideo uiolatores earum  sacrilegi, ac iuxta Apostolum filii perditionis esse noscuntur .



CAPITULUM IX.

Sane quoniam hec pestis non tantum populares quoslibet, siue superioris, siue inferioris ordinis, occupat homines, uerum, quod non sine nostro pudore, et cum maximo fatemur dolore, ecclesiasticas commaculat dignitates: in tantum ut ipsi quoque sacerdotes, qui ab aliis debuerant huius putredinem morbi resecare, computrescant in stercore luxurie: nec sua solum ignominiosa contenti perditione, bonorum etiam sacerdotum uitam sua ledant infami opinione, dum a secularibus dicitur: Tales sunt sacerdotes ecclesie: et sic dantes aliis offensionem uituperant ministerium sanctum, insuper et canonica sanctorum statuta uiolant Patrum, quibus interdicitur cum feminis accessus et frequentatio ac cohabitatio clericorum: cogimur et priorum quedam  commemorare decreta Patrum, et contra noua recrudescentium semper genera morborum, noua querere experimenta medicamentorum. Unde nunc ea retexemus, que de talibus a bone memorie predecessore nostro Hincmaro presule in conuentu presbyterorum in metropoli ciuitate Rhemorum habito, dicto et scripto prolata sunt anno ab incarnatione Domini 852, hoc modo : »De accessu autem et frequentatione ac cohabitatione clericorum cum feminis, unde secundum sacros canones in omnibus synodis specialiter interdicimus, firmiter et expresse atque sollicite a nobis, et a comministris nostris est inquirendum. Sicut enim his qui Domini in carne aduentum precesserunt, et his qui subsequuntur, pro temporum ratione sunt sacramenta disparia: ad religionem tamen unius eiusdemque fidei et salutis recurrentia, et, ut scriptum est, »pertransibunt plurimi, et multiplex erit scientia  ,« per incrementa temporum, tam per seipsum, quam et per angelos in ueteri Testamento, in Nouo autem similiter per se, et per doctores catholicos ac magistros Ecclesie, qui et attestante propheta angeli nominantur , aucta est sublimitas et multiplicatio preceptorum. Per se quidem Dominus in paradiso Ade, et post diluuium Ne mandata, et Abrahe de circumcisione dedit preceptum, legem autem per angelos Moysi mediatori inter se et populum, ut ostendit apostolus. In Nouo autem Testamento incarnatus per se, dicens: »Audistis quia dictum est: Diliges proximum tuum, et odio habebis inimicum tuum. Ego autem dico uobis, diligite inimicos uestros ;« et: »Nisi abundauerit iustitia uestra plusquam Scribarum et Phariseorum, non intrabitis in regnum celorum ;« et: »Dictum est antiquis: Qui occiderit, reus erit iudicio ,« etc.; et per sanctos suos, de quibus dictum est: »Non uos estis qui loquimini, sed Spiritus Patris uestri, qui  loquitur in uobis .« Per incrementa temporum uirtutem castitatis excrescere, maxime autem apud ministros Ecclesie docuit, decernens hoc modo per mysticam Nicenam synodum : »Interdixit per omnia magna synodus, non episcopo, non presbytero, non diacono, nec alicui omnino qui in clero est, licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt.« Et inde lex a Christianis imperatoribus est promulgata hoc modo : »Quicunque clericatus utuntur officio, extranearum mulierum familiaritatem habere prohibentur: matrum, sororum, uel filiarum sibi solatia intra domum suam nouerint tantum esse concessa.« Sed quia sub occasione istarum personarum alie mulieres subintroduci ceperunt, sancti Africani canones decreuerunt , ut nec ipsi episcopi, aut presbyteri, soli habeant accessum  ad uiduas, uel uirgines, uel ad quascunque feminas: sed ubi aut clerici presentes sint, aut graues aliqui Christiani. Unde, sicut beatus Gregorius ad ministros Ecclesie Romane scripsit , beatus Augustinus nec cum sorore habitare consenserit, dicens: Que cum sorore mea sunt, sorores mee non sunt. Et ex hoc dicit sanctus Gregorius: »Docti ergo uiri cautela, magna nobis debet esse instructio. Nam inhoneste [incaute] presumptionis est, quod fortis pauet, minus ualidum non timere. Sapienter enim illicita subtrahit [superat], qui didicerit etiam non uti concessis.« Et quoniam tunc temporis, nouella adhuc fide, de legitime coniugatis, atque a coniugio ad continentiam conuersis, clerici fiebant, unde et Apostolus, si de coniugatis agendum erat, unius uxoris uirum ad summum sacerdotium precipit eligi : hinc Christiani imperatores legem decreuerunt, dicentes : »Presbyteris, et  diaconis, et subdiaconis, et aliis in clero scriptis, non habentibus uxores, secundum regulas diuinas interdicimus et nos, mulierem habere in sua domo, excepta matre, et filia, et sorore, et aliis personis, que omnem querelam effugiunt. Si quis autem aduersus istam obseruationem mulierem in sua domo habuerit, que potest suspicionem inferre turpitudinis, et ille a conclericis suis audierit quod cum tali muliere non debeat habitare, et noluerit eam sua domo repellere, uel accusatore emergente probatus fuerit inhoneste cum tali muliere uersari: tunc episcopus, secundum ecclesiasticos canones, clero eum repellat, curie ciuitatis, cuius clericus est, tradendum.« Et, ut sanctus Innocentius, et predecessor eius Siricius scribunt , si priscis temporibus sacerdotes Dei de templo anno uicis sue non discedebant, sicut de Zacaria legimus, nec domum suam omnino tangebant, quibus utique propter sobolis successionem  uxoris usus fuerat relaxatus, quia ex alia tribu, et preter ex semine Aaron, ad sacerdotium nullus fuerat preceptus accedere: quanto magis hi sacerdotes uel leuite pudicitiam seruare debent, quibus uel sacerdotium, uel ministerium sine successione est, nec preterit dies, qua uel a sacrificiis diuinis, uel a baptismatis officio uacent? Nam si Paulus etiam laicis scribit, dicens: »Abstinete ad tempus, ut uacetis orationi :« multo magis sacerdotes quibus orandi et sacrificandi iuge officium est, semper debebunt ab eiusmodi consortio abstinere. Qui si contaminatus fuerit a carnali concupiscentia, quo pudore uel sacrificare forsitan usurpabit? aut qua conscientia, quoue merito exaudiri se credit, cum dictum sit: »Omnia munda mundis, coinquinatis autem et infidelibus nichil mundum? .« Et ne quis dicat, Si habito cum mulieribus, sufficit mihi conscientia mea dicente Apostolo: »Gloria mea hec, testimonium conscientie nostre :« attendat quod  item idem dicit Apostolus, per quem, ut ipse fatetur, ueraciter loquitur Christus: »Prouidentes bona non solum coram Deo, sed etiam coram hominibus .« Quoniam, Augustino docente, sanctorum, quibus Dominus dicit, »Sancti estote,« conuersatio non solum sancta, sed debet esse et cauta: ne forte cum mala non sit per lasciuiam, sit mala per negligentiam. Et item Apostolus precipit: »Ut sine offensione omnibus simus : nemini dantes ullam offensionem, ut non uituperetur ministerium nostrum .« Et: »Ne pereat in nostra conscientia frater, propter quem Christus mortuus est. Sic« inquiens, »peccantes in fratres, et percutientes conscientiam eorum infirmam, in Christum peccatis .« Et ideo repleti Spiritu sancto statuerunt sancti patres nostri, ut ministri altaris mulieribus non cohabitent, neque subintroducant secum mulieres: ne uel concupiscentia urant, uel consensu  pessimo polluant, et ne uel mala suspicione infirmorum conscientias maculent. Proinde de concubitu presbyterorum cum feminis, per parochianos, uel uicinos cuiuscunque presbyteri, inquirere non laboramus. Abolita est quippe uetus heresis, que Cynica, id est canina, propter impudicitiam fuerat appellata, dicens concubitum esse naturalem, et ob id agendum sine uerecundia publice, cum legamus primos homines post peccatum inobedientie sensisse concupiscentiam in membris genitalibus, et a mutuis conspectibus contexisse. Nam licet humane mentis cecitas in operatione turpitudinis, diuinis et angelicis atque sanctorum qui in celis sunt oculis abscondi non possit: tamen etiam quilibet rusticanus concumbens, et cum propria coniuge, prout potest plurimorum deuitat aspectus: quanto magis presbyter, si sensum hominis habet, malum agens curabit abscondere, propter quod patefactum scit se non solum ecclesiasticum gradum  amittere, sed et sua quelibet in seculo perdere? Non igitur de hoc inuerecunde querimus, quod et Apostolus non nudo, sed uelato nomine, loquens apud legitime coniugatos, statuit appellare, dicens: »Iterum reuertimini in id ipsum .« Et: »Ne quis circumueniat in negotio fratrem suum .« Tantummodo autem de accessu et frequentatione, ac cohabitatione presbyterorum contra canonicum interdictum cum feminis, per tales homines inquiremus, sicut sancti Africani canones iubent , id est, quos publice leges ad accusationem, uel ad testimonium recipiunt, siue in mallo, siue in audientia. Qui testes, ad exemplum Danielis, et sicut leges precipiunt, examinabuntur. Et si quiscunque presbyter, non solum in nostra parochia, sed in nostra diecesi, confessus, uel legali ac regulari iudicio fuerit conuictus de cohabitatione, uel frequentatione, siue accessu cum feminis contra canones, dicente Apostolo: »Si quis non  obedierit uerbo nostro, siue per uerbum, siue per epistolam, hunc notate, et nolite commisceri cum eo :« modis omnibus, secundum decreta beati Gregorii, sine gradus sui restitutione deponetur, iuxta capitulum magni Leonis pape quo dicit : »Hec itaque admonitio nostra denuntiat, quod si quis fratrum contra hec constituta uenire tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem, qui socius esse noluit discipline. Ne quid uero sit, quod pretermissum a nobis forte credatur, omnia decretalia constituta tam beate recordationis Innocentii, quam omnium decessorum nostrorum, que de ecclesiasticis ordinibus et canonum promulgata sunt disciplinis, ita a uestra dilectione custodiri debere mandamus, ut, si quis in illa commiserit, ueniam deinceps sibi nouerit denegari.«

»Nam et beatus Augustinus suo archiepiscopo de Abundantio presbytero sue parochie ita scripsit  : »Qui cum non ambularet uias seruorum Dei, non bonam famam habere cepit. Qua ego conterritus, non tamen temere aliquid credens, sed plane sollicitior factus, operam dedi, si quomodo possem ad aliqua male conuersationis eius certa peruenire indicia. Ac primo comperi eum pecuniam cuiusdam rusticani de uino apud se commendato interuertisse, ita ut nullam inde posset probabilem rationem reddere. Deinde conuictus, atque confessus est, cum secum nullum clericum haberet, apud quamdam male fame mulierem prandisse et cenasse, et in uicinia, et in eadem domo mansisse. Nam que negauit Deo dimisi: que occultare permissus non est iudicaui.« Propterea, sicut Gregorius decreuit, per idoneos, ut premisimus, testes, sacramento inquiretur de male fame presbytero: et qui proinde iurabunt, hoc modo iurent: De hoc quod me interrogatis de isto presbytero quid inde sciam, me sciente nec mendacium tibi dicam, nec ueritatem  reticebo, sic me Deus adiuuet, et isti sancti Dei. Post istud sacramentum, interrogari debet hoc modo: Sancti canones precipiunt ut presbyter talem accessum et frequentationem ac cohabitationem cum feminis non habeat, unde mala suspicio, et inconueniens sacerdoti fama possit exire. Propterea dic mihi, si uidisti, aut pro certo scis, talem accessum uel frequentiam aut cohabitationem habere feminas cum isto presbytero, unde mala suspicio esse possit, et mala fama possit exire, illo sacramento quod modo iurasti, ut ueritatem inde non reticeas, et mendacium inde non dicas. Exceptis accusatoribus, septem sint testes idonei, qui inde ueritatem per sacramentum dicant, ex quibus sex iurent, et septimus, si conditio uel qualitas persone permittit, ad iudicium exeat quod illi sex ueritatem inde per sacramentum dixerunt: quia multi iam deprehensi apud nos habentur, quoniam pretio conducti se periurauerunt. Et si hoc modo presbyter conuictus  fuerit de inconuenienti cohabitatione cum feminis, deponetur, sicut Zosimus papa decreuit, dicens : »Sciat quisquis hoc postposita Patrum et apostolice Sedis auctoritate, neglexerit, a nobis districtius uindicandum, ut loci sui minime dubitet sibi non constare rationem, si hoc putat post tot prohibitiones impune posse tentari. Contumelie enim studio fit, quidquid interdictum toties usurpatur.« In lege est statutum, quod et in Euangelio est confirmatum, ut in ore duorum uel trium testium stet omne uerbum : et Apostolus Timotheo precipit , in cuius persona, ut Leo dicit, omnium Christi sacerdotum numerum erudiuit, ut accusatio aduersus presbyterum non recipiatur, nisi sub duobus uel tribus testibus. Et sacrum Nicenum concilium, neophytum episcopum a duobus uel tribus testibus redargutum a clero abstinere precipit . Sed quia in historia Susanne  duos testes, qui  idonei uidebantur; et in historia Nabute , uerum et in historia passionis Domini  duos testes dixisse falsum testimonium legimus: quoniam Christus Dei uirtus et Dei sapientia dicit: »Per me conditores legum iusta decernunt ,« etc., et sanctus Gregorius frequenter in epistolis suis causam ministrorum ecclesiasticorum legaliter et regulariter precipit definiri: et sanctus Augustinus exponens sententiam Apostoli , »Si quis fratrer nominatur fornicator ,« etc., dicit: Noluit Apostolus hominem ab homine iudicari ex arbitrio suspicionis, uel etiam extraordinario usurpato iudicio, sed potius ex lege Dei, secundum ordinem Ecclesie, siue ultro confessum, siue accusatum, atque conuictum: eam nominationem uolens intelligi, que fit in quemquam, cum sententia ordine iudiciario, atque cum integritate profertur. Nam si nominatio sola sufficit, multi damnandi sunt innocentes: quia sepe falso in quoquam crimen nominatur. In accusatione presbyterorum,  de numero testium idoneorum auctoritatem legum sequendam uidimus, ut septem scilicet testes idonei, ut supra diximus, requirantur: et, si ratio uel causa cegerit, quatuordecim uel uiginti et unus testes querantur, ut ueritas patefacta monstretur. . Si autem mala fama ex uerisimilitudine per parochiam de presbytero exierit, et accusatores atque testes legales defuerint, ne infirmorum corda de mala fama presbyteri percutiantur, et ne uituperetur ministerium nostrum, neque securiores presbyteri existentes licentius in peccatum labantur, secundum decretum Gregorii iunioris  sit iusiurandum in medio, et habeat male fame presbyter in sacramento purgationis sue eum testem, quem habebit et iudicem.  Et quoniam legimus in epistolis beati Gregorii sepe infamatum sacerdotem in purgatione sue fame tantum iusiurandum prebuisse, et legalis atque apostolica et canonica auctoritas, trium testium  testimonium recipit ad condemnationem, non ab re uidetur si recipiatur ad purgationem. In historia quoque sacra, et in epistola beati Gregorii, legimus beatum Petrum apostolorum primum, cum a fidelibus reprehensus fuit, cur ad gentes intrasset, humili eos ratione placasse, atque in causa reprehensionis sue etiam testes adhibuisse, dicens: »uenerunt autem mecum, et sex fratres isti ,« et Carthaginenses canones decernunt , ut si presbyteri uel diaconi fuerint accusati, adiuncto sibi ex uicinis locis proprius episcopus legitimo numero collegarum, id est una secum in presbyteri nomine sex, in diaconi tres, ipsorum causam discutiant. Auctoritati conuenire dicimus, ut si presbyter infamatus fuerit, et accusatores uel testes idonei defuerint, secundum qualitatem ac quantitatem cause atque persone, et utilitatem ac sanctionem cordium infirmorum, aut singulis, aut cum aliis duobus testibus, aut cum aliis sex testibus,  seipsum sacramento a mala opinione purget. Et non est contrarium decretum Gregorii iunioris, si plures testes ad purgationem infamati presbyteri requirantur: quia scribens idem pontifex ad Bonifacium Moguntinum episcopum per Denualdum presbyterum dicit, ut si probari idoneis testibus presbyter infamatus nequiuerit, sit iusiurandum in medio: et non definiuit, utrum ipse solus an cum aliis iuret.  Et quoniam, ut scriptum est , et in angelis reperta est nequitia; et teste Malachia propheta , atque euangelista Ioanne , sacerdotes angeli appellantur; et experti sumus quosdam ad inuicem conspirasse, ut se mutuo in sua purgatione adiuuarent, sed reuera nocerent, sicut et presbyteri pleni iniqua cogitatione aduersus Susannam conspirauerunt : non incongruum uidetur, ut cum credibili misso episcopi, presbyteri, qui in purgatione infamati sacerdotis, et una cum eo, ad iusiurandum  se optulerint, talem examinationem per aduocatum infamati presbyteri recipiant, ut in sacramento se Deo non perdant, sicut quosdam hinc iam reuictos comperimus.  Quia uero, ut sanctus Augustinus dicit, noua morborum genera noua querere cogunt experimenta: hec, prefatis auctoribus instructi, non preiudicantes, si que sunt, sanius intelligentium sententiis, hoc modo agenda uidimus, quatenus et presbyteros a luxurie precipitio reuocare, et toties repetitam canonum prohibitionem a preuaricatoribus quoquo modo possimus euindicare, et nos de dissoluta correptione non iudicemur, sicut Heli sacerdos damnatus est, quia filios suos segnius ac leuius quam debuerat corripuerat, et ipse et filii eius perierunt . Quia, ut Leo dicit , »inferiorum ordinum culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum necessariam dissimulant adhibere medicinam.« Et sanctus Gregorius  dicit: »Qui non corrigit resecanda, committit.« Et item Leo scribens ad Ianuarium episcopum, singulis nobis dicit: »Non autem dubitet dilectio tua, nos si, quod non arbitramur, neglecta fuerint que pro custodia canonum, et pro fidei integritate decernimus, uehementius commouendos.« Quia, ut Hilarus papa dicit: Non minus in sanctarum traditionum delinquitur sanctiones, quam in ipsius Domini iniuriam prosilitur. Qualiter autem his agendum sit, qui per contemptum in sanctarum traditionum sanctiones delinquunt, uel in ipsius Domini iniuriam prosiliunt, sanctus Leo ad Rusticum episcopum decernit huiusmodi inquiens: »Lapsis ad promerendam misericordiam Dei priuata est expetenda secessio, ubi illis satisfactio, si fuerit digna, sit etiam fructuosa. A qua discretionis regula Spiritu sancto promulgata non licet nobis quacunque pietate indebita declinare: quia etsi debetur compassio proximis, rectitudo tamen debetur uitiis.«  Unde sancta Scriptura simplicitati rectitudinem semper coniungit, quia simplicitas sine rectitudine fatuitas est. Simplicitas igitur erga uitia, sicut catholici doctores dicunt, dissoluta et stulta est; et rectitudo erga proximos, sine pietatis simplicitate, austera existit et dura.«



CAPITULUM X.

Omni fidelium ordini denuntiamus, cauendos esse summopere libidinis estus, Domino per Euangelium precipiente: »Sint lumbi uestri precincti .« Denique cum oporteat nos contra reliqua uitia omni uirtute resistere, contra libidinem non tam expedit repugnare quam fugere. Unde et apostolus Paulus precipit dicens: »Fugite fornicationem. Omne peccatum, quodcunque fecerit homo, extra corpus est: qui autem fornicatur, in corpus suum peccat ;« et iterum: »Fornicatores et adulteros iudicabit Deus ;« et cum ibidem dicat Apostolus: »Templum Dei sanctum est,  quod estis uos :« itemque: »Empti estis pretio magno, glorificate et portate Deum in corpore uestro :« absit ut breui oblectatione misere carnis tollentes membra Christi, faciamus ea membra meretricis. Luxuria nempe carnis, cum Deo sit odibilis, ideo bonis omnibus est notabilis, quoniam statim per seipsam est turpis. Cuius prima tela sunt oculorum, secunda uerborum; sed qui non rapitur oculis, potest resistere uerbis, et qui delectationem refrenat libidinose suggestionis, non transit ad consensum libidinis. Conualescit uero luxuria opulis, exardescit saturitate nimia uentris, perfodit animam stimulo ebrietatis. Inter delicias namque pudicitia seruatur difficile. Denique saturitas cibi et potus mentem ad lusum, carnem mouet ad luxum. Nec ideo tanquam sint delicie potentum, minor debet esse cautela pauperum: quoniam et in serico, et in pannis, exercet libido ius sue potestatis: nec  timet purpuram regum, nec spernit squalorem mendicantium. Hec, cum uitam anime perimat, et cor auferat, cecitatem quoque menti ingerit, ipsum etiam corpus cito debilitat, fractumque in miseram celeriter senectutem precipitat, et nisi solius Dei miserantis pietas manum benignissime extendens clementie, iacentem subleuet, et antequam mors ueniat, resipiscere faciat, in infernum hominem mergit, et in penas tartari pertrahit. ue denique illi, qui tunc habuerit terminum luxurie quando et uite. Idcirco nobis necessarium omnimodis est obtemperare salubri consilio Scripture monentis: »Post concupiscentias tuas non eas, et a uoluntate tua auertere ;« et iterum: »Mortificate membra uestra, que sunt super terram, fornicationem, et immunditiam, et concupiscentiam malam ,« etc. Hoc omni gradui, omni ordini, et utrique obtestamur sexui, putridam prorsus fugere luxuriam, et succinctis lumbis castitatis tenere uirtutem: scientes pro certo uerissimam esse uocem  apostolicam, que inter cetera terribiliter clamat: »Neque fornicarii, neque adulteri, neque molles, neque masculorum concubitores regnum Dei possidebunt .«



CAPITULUM XI.

Inter cetera quoque admonitionis nostre officia uidetur nobis illud satis necessarium esse, quatenus nefanda cohibeantur periuria, non solum que alicuius factionis fiunt commento, uel fallendi aliosque decipiendi studio, sed et ea que ex ipsa praua consuetudine iam ueluti inolita pene per singula admittuntur uerba ab eis quibus eque falsa constat iurare ut uera. Cum, si forte propter eos, qui pigri sunt ad credendum, neque mouentur ad fidem uerbi, qui et in hoc grauiter delinquunt, quod sibi loquentes iurare cogunt, necesse fuerit proferre iusiurandum, hos comites habere debeat iusiurandum, ueritatem, iudicium, et iustitiam, dicente Domino  per prophetam Ieremiam: »Et iurabis, uiuit Dominus, in ueritate, et in iudicio, et in iustitia .« Si enim ista defuerint, nequaquam erit iuramentum, sed periurium. Et uetus quidem lex iurare concessit, peierare prohibuit: »Non assumes, inquit, nomen Domini Dei tui in uanum: nec enim insontem habebit Dominus eum, qui assumpserit nomen Domini Dei sui frustra .« Quo mandato altius intellecto, dum sciamus nobis precipi, ne Christum Dei Patris Filium existimemus esse creaturam, dicentes eum simplicem hominem, et honore diuinitatis priuantes: ad simplicem tamen sensum, ille nomen Dei sui in uanum assumit, qui in qualibet friuola re, et in dolo iurans proximo suo, aliquando in causa non necessaria, uel in uerbo otioso, nomen sanctum eius in tali uanitate assumere non pauescit. In Nouo autem Testamento ipse Dominus dicit: »Audistis, quia dictum est antiquis: Non periurabis. Ego autem dico uobis, non iurare omnino ,« etc. Ergo euangelica ueritas non recipit iuramentum,  cum omnis sermo fidelis pro iureiurando sit. Sunt quoque multi qui assidue faciunt iurare, sed et non timent periurare per Deum et omnes sanctos: quidam per corpora sanctorum, per animam uel suam, uel matris aut patris, aut alicuius cari sui, paruipendentes sue ipsius anime, suorumque salutem: quidam per totum iurant mundum, contemnentes illud Dominicum preceptum: »Nolite iurare, neque per celum, neque per terram ,« etc.; qui enim iurat in celo, iurat in throno Dei, et in eo qui sedet super eum. Qui uult ergo cauere crimen periurii, non teneat usum iurandi, dicente Scriptura: »Iurationi non assuescat os tuum. ;« et item: »uir multum iurans replebitur iniquitate, et non discedet a domo illius plaga .« Inde Isidorus episcopus dicit : »Sicut mentiri non potest qui non loquitur, sic periurare non poterit, qui iurare non appetit. Nunquam  ergo iuret, qui peccare timet.« Quid uero de his dicendum est, qui, ut alios fallant, mentiuntur, uel quacunque uerborum arte se potius quam alium decipiendo periurant. Dominus namque, qui testis est conscientie, ita hoc accipit, sicut ille cui iuratur intelligit. Unde sanctus Augustinus ait: Periuri non sunt, qui uerbis non seruatis, illud quod ab eis, cum iurarent, exspectatum est, impleuerunt: et periuri sunt, qui etiam seruatis uerbis, exspectationem eorum quibus iuratum est decipiunt. Hi miseri heu quantis rei tenentur criminibus, preuaricatores totius sacre legis ueteris et noue proditi, quia loquuntur mendacium, quia assumunt nomen Dei sui in uanum, quia proximum dolo capiunt, insuper et periurant. Tales, nisi condignam egerint penitentiam adhuc in uiuis corporibus mortuas gestare uidentur miseras animas. Qua de re a Christianis quoque regibus de sacramentis leuiter non iurandis ita statutum est libro u, capite 349 : »uolumus ut  sacramenta cito non fiant: sed unusquisque iudex prius causam ueraciter cognoscat, ut eum ueritas latere non possit, ne facile ad sacramentum ueniant.« Item de periuriis cauendis, ex lib. u, cap. 276: »Precipimus, ut periuria caueantur, nec admittantur testes ad sacramentum antequam discutiantur.« Et infra: »Si quis conuictus fuerit periurii, perdat manum, aut redimat.« Itaque cum propter cauendum periurium necesse sit, si forte contigerit seruare iusiurandum: illud tamen uolumus omnibus esse notum, quoddam iuramentum nullo modo a Christianis obseruandum: uidelicet quo malum aliquod incaute, uel etiam scienter, iurando promittitur, uelut si quispiam adultere perpetuam cum ea permanendi fidem polliceatur; aut, si quis, ne ad pacem redeat, uel ut aliquod flagitium committat, se sacramento constrinxerit. Tolerabilius est denique, non implere sacramentum, quam in illud quod male spopondit permanere, uel quod decreuit perficere flagitium. Et ne forte quis dicat, aut periurium a  nobis suaderi, aut hoc nullum uel paruum esse putetur: quid de talibus Ilerdense statuat concilium capite 74 commemoretur: »Qui sacramento se obligauerit, ut litigans cum quolibet ad pacem nullo modo redeat, pro periurio uno anno a communione corporis et sanguinis Domini segregetur, reatum suum eleemosynis et fletibus, et quantis potuerit ieiuniis absoluat. Ad caritatem uero, que operit multitudinem peccatorum, celeriter uenire festinet.«



CAPITULUM XII.

Quia uero de discordantibus, iracundis, et litigiosis sermo nobis est, hec quoque uitia quantum sint anime nociua, quantumque omnibus Christianis cauenda, paucis demonstrare uerbis necessarium duximus. Dominus in Euangelio ait: »ue mundo a scandalis; necesse est enim, ut ueniant scandala: uerumtamen ue homini per quem scandalum uenit .« Cum enim necesse sit, ut  beatus dicit Hieronymus, in isto mundo fieri scandala, et unusquisque suo uitio scandalis pateat: ue tamen ei homini, qui quod necesse est ut in mundo fiat, uitio suo facit ut per se fiat. Hinc Salomon: »Homo peruersus suscitat lites, et uerbosus separat principes .« Item: »Semper iurgia querit malus: angelus autem crudelis mittetur contra eum .« Angelus crudelis immundus est spiritus, qui a Domino contra peccantes et iurgia querentes mittitur, ut eos, uel in presenti affligat, uel etiam post mortem ad interitum rapiat. Item Salomon: »uir iracundus prouocat rixas: qui autem patiens est, mitigat suscitatas .« Item: »Qui meditatur discordias, diligit rixas .« Cum talibus certe Deus non est: quoniam attestante Paulo apostolo: »Non est Deus dissensionis, sed pacis .« In pace autem uocauit nos Deus. Hinc suauis doctor Ecclesie Gregorius: Deus in unitate est, et illi eius merentur gratiam habere,  qui se ab inuicem per sectarum scandala non diuidunt. Et Dominus in Euangelio: »Si offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade, prius reconciliare fratri tuo .« Unde supradictus doctor ostendens quam grauis sit culpa discordie, dicit: Munus a Deo non accipitur, nisi ante discordia ab animo pellatur. De iracundis quoque Dominus dicit: »Omnis qui irascitur fratri suo reus erit iudicio .« Hinc Iacobus: »Ira uiri iustitiam Dei non operatur ;« et Paulus apostolus nos admonet, dicens: »Sol non occidat super iracundiam uestram ;« et Salomon: »Ne uelox sis ad irascendum, quia ira in sinu stulti requiescit .« Item: »Spiritum ad irascendum facilem quis poterit sustinere? « Itemque: »Ira non habet misericordiam, nec erumpens furor: et impetum concitati ferre quis poterit ?«  Ergo cohibenda est iracundia, pellenda discordia, refrenanda est rixa, ut non solum nostro uitio non prouocemus quemquam, sed ut prouocati, et grauiter lesi, iuxta Pauli uocem, simus cum patientia supportantes inuicem, et donantes nobismetipsis, si quis aduersus aliquem habet querelam. Sicut Deus in Christo donauit nobis, ita et nos dimittamus inuicem quod debetur nobis, ut dimittatur quod debetur a nobis . Tale quippe pactum cum Deo facimus in oratione, dicendo: »Dimitte nobis debita nostra, sicut et nos dimittimus debitoribus nostris .« Unde summopere cauendum est omnibus nobis. Qui enim non dimittit ei qui sibi facit iniuriam, hoc petendo non pro se facit orationem, sed superinducit maledictionem: et frustra sibi Deum propitium fieri querit, qui placari proximo negligit. Et quia tales ab eo qui pax est separati sunt, iure et ab Ecclesia separantur, nisi inimicitias deposuerint, decernente concilio Agathensi hoc modo capite 31 : Placuit etiam, ut sicut plerumque  fit, quicunque odio, aut longinqua inter se lite dissenserint, et ad pacem reuocari diutina intentione nequiuerint, a ciuitatis primitus sacerdotibus redarguantur. Qui si inimicitias deponere perniciosa intentione noluerint, de Ecclesie cetu iustissima excommunicatione pellantur. Et in concilio Carthaginensi  statutum est capite 93: Oblationes dissidentium fratrum neque in gazophylacio recipiantur. Quorum igitur obligatio in presentis Ecclesie non recipitur sacrario, horum procul dubio anime a celestis sacrarii, scilicet regni Dei, repelluntur consortio.



CAPITULUM XIII.

Ideo tantopere compescendam monemus discordiam, et iram cum litigio, quia ex eis odibilem Deo et eius dilectoribus scimus procreari sobolem, nefandum scilicet homicidium: quod crimen, quam graue sit, et quanta illud commitentur infausta,  omnibus sanum sapientibus patet. Cuius miseram originem idcirco altius repetere, et cunctis libet propalare, ut, dum omnes mortiferam eius cognouerint esse radicem, aut nullo modo, si fieri potest, eam contingant, aut si forte, ut assolet, se ingesserit, mox primo attactu eius amarissimum uirus a labiis, antequam inficiantur, submoueant. Igitur cum protoplasti, qui ea nature qualitate creati fuerant, ut immortalitatis ac mortis capaces essent, post prime preuaricationis reatum, non mori propria uoluntate perdito, et posse mori iam non sponte retento, uel, ut ita dicamus, non posse non mori sibi acquisito, ita fuissent morte multati, ut etiam quidquid ex eorum stirpe esset exortum, eadem teneretur pena obnoxium, et quod illis propter peccatum successit penaliter, in ex eis nascentibus sequeretur naturaliter: non tamen hic serpentina antiqui hostis quieuit inuidia, sed que uetito se infuderat pomo, ut dulcesceret faucibus parentum,  in sequentem transfusa propaginem, ad intima transiit precordia. filiorum. Et licet ipsa agente mors taliter intrauerit in orbem terrarum, parum tamen sibi fecisse uisa est, si iam mortales pateretur debite mortis exspectare terminum. Unde, quod dictu lugubre est, in tantum se dilatando, et prime conditionis innocentiam persequendo effudit, ut nec illi, qui primi in terra editi sunt, germani fratres pacem inter se et concordiam habere possent, sed cum adhuc soli cum parentibus totius orbis domini existerint, alter alterum inuidendo occiderit, et preoccupato sibi debiti finis articulo, ante supremas mature metas uite, eum in terram suam redire cegerit. Cumque Deus illum sub maledicto redactum septupla pro tanto facinore ultione damnasset, ut et ipse usque ad septimam generationem fratricidii et inuidie sue uagus profugusque penas lueret, et progenies eius in septima similiter generatione maledictioni subiaceret: cumque demum secundum  homicidam Lamech, ut addito iam interdicti et maledictione multati sceleris crimine, sic addita multiplici uindicta, septuagies septies iuxta interpretationem sui nominis percussisset: non sic quidem semel corruptus sensus, et auito infecta ueneno humani cordis cogitatio, que ipso dicente Domino, in malum prona sunt ab adolescentia sua , timore saltem penali ab impietate cepta potuit refrenari: sed quo magis humani generis creuit propago, eo amplius non solum crudelium homicidiorum, sed et omnium scelerum concreuit magnitudo, ab inuidia diaboli sumpto principio, dum illum imitantur qui sunt ex parte eius. Quapropter quod diuino nequaquam cohibebatur timore, necessario legis, et ueteris, et noue, et ecclesiastice, et secularis, prohiberi, et post prohibita perpetratum iure puniri, debuit animaduersione. Ideo de insanis homicidiorum patratoribus quid sancitum sit antiquitus ex parte retexamus. In Decalogo legis ueteris Dominus per Moysen precipit: »Non occides .«  Item: »Qui percusserit hominem, et occiderit, morte moriatur .« In Euangelio uero Dominus per seipsum dicit: »Audistis quia dictum est antiquis, Non occides, qui autem occiderit reus erit iudicio .« Ubi dum ira penitus tollitur, quis homicidii locus relinquitur? Dum enim iubemur uerberanti alteram prebere maxillam, inimicos quoque diligere, ac pro persequentibus orare omnis non dicam homicidii, sed et eius, ex qua nascitur, ire uidelicet occasio aufertur. Qui uero, et quales, cuiusque filii sint, et cuius opera faciant homicide, Dominus loquens ad Iudeos manifestat, cum dicit: »Queritis me interficere, quia sermo non capit in uobis .« Ac si diceret, Non capit cor uestrum, quia non recipitur a corde uestro. Si enim caperetur, caperet: caperet autem ad salutem, non ad perniciem. Item: »uos que uidistis apud patrem uestrum, facitis .« Qualia denique sunt, que apud patrem suum uiderunt, in  consequentibus aperit, cum quis sit ille illorum pater patenter ostendit: ille uidelicet quem imitati, non a quo sunt creati. Item: »uos facitis opera patris uestri .« Cumque illi, sicut et adhuc quidam miseri, nomine Christiani, opere uero diabolici, gloriarentur de paternitate unius Dei, dicentes: »Nos inquit, ex fornicatione non sumus nati: unum patrem habemus Deum : »audierunt: »Si Deus pater uester esset, diligeretis utique me .« Ac si diceret, Dicitis Deum patrem, agnoscite me uel fratrem. Utinam audiamus hoc nos Christiani, quod audire noluerunt Iudei: ut si uere uolumus de gratia, paternitatis celestis Patris gloriari, et adoptiui eius esse filii, diligamus ex toto corde fratrem nostrum Dominum Iesum Christum, uerum et proprium Filium Dei: diligamus et proximos nostros, secundum eius imperium, sicut nosmetipsos: cognoscamus uocem loquele eius, sicut proprie oues ipsius: ne exprobret nobis quod dixit  Iudeis: »Quare, inquit, loquelam meam non cognoscitis? quia non potestis audire sermonem ;« et hoc unde? »uos, inquit, ex patre diabolo estis, et desideria patris uestri facere uultis .« Et quasi interrogaretur, que sunt illius desideria: »Ille, ait, homicida erat ab initio, et in ueritate non stetit.« »Homicida, inquit, erat ab initio,« utique in primo homine. Ex illo ille homicida, ex quo fieri potuit homicidium; inuidit enim primo homini, et occidit hominem. Ergo qui illum imitando talia faciunt, uel facere desiderant, eius utique filii sunt: et cum tali patre, nisi cito resipuerint, hereditabunt pena ignis eterni, qui paratus est illi, et angelis eius, et filiis eius. Et quia se locus impresentiarum obtulit, ut de mendacibus quid loquamur, audiamus ipsum Dominum ostendentem nobis quis pater mendacii et mendacium hominum habeatur. Cum enim dixisset de diabolo: »Ille homicida erat ab initio,« addidit unde: »Et  in ueritate, inquit, non stetit, quia ueritas non est in eo. Cum loquitur mendacium, ex propriis loquitur, qui mendax est, et pater eius,« id est pater mendacii sui quod ipse genuit, quia a nemine illud audiuit. Nam quisquis homo ab alio mendacium accipit, et dicit, mendax est, sed pater eius non est. Mendaces igitur apud patrem suum diabolum uident et audiunt quod loquitur, id est mendacium, quod ex se natum idcirco docet proferri ore hominum, ut eorum animas per ipsum prolatum interficiat mendacium, attestante nimirum Scriptura: »Os quod mentitur, occidit animam ,« et omnibus mendacibus pars illorum erit in stagno ignis ardentis sulphure. Propter quod omnes admonet apostolus Paulus: »Nolite, inquit, mentiri inuicem .« Itemque: »Deponentes mendacium, loquimini ueritatem unusquisque cum proximo suo .« Et Salomon: »Abominatio Domino est lingua mendacii: qui autem fideliter agunt placent ei .« Et iterum: »Liberat animas testis fidelis:  profert mendacia uersipellis .« Item: »Qui quod nouit loquitur, iudex iustitie est: qui autem mentitur, testis est fraudulentus .« Hinc iehsu filius Sirach: »Noli, inquit, uelle mentiri omne mendacium .« Cum enim, ut beatus pater Augustinus dicit, octo sint genera mendacii, nullo eorum a perfectis uiris mentiendum est. Unde Isidorus: Summopere cauendum est omne mendacium, et item: Omne genus mendacii summopere fuge. Omne enim quod a ueritate discordat, iniquitas est. Esto in uerbo uerax, neminem mentiendo fallas, non aliud loquaris, et aliud facias; non aliud dicas, et aliud in animo teneas. Et in epistola Callisti pape: Nihil mali uult qui fidelis est. Si quis fidelis est, uideat ne falso loquatur, aut cuiquam insidias ponat. Dicit psalmus: »Perdes omnes qui loquuntur mendacium .« Si queritis, quare? quia ueritati, que Christus est, contrarium est. Pertinet namque ad id quod non  est, non ad id quod est. Si enim hoc dicitur quod est, uerum dicitur: si autem hoc dicitur quod non est, mendacium est. Ideo, inquit, »Perdes eos qui loquuntur mendacium:« quia recedentes ab eo quod est, ad id quod non est declinauerunt. Licet quidam hoc non de omni mendacio, sed de hereticis tantum intelligi uelint. Nos autem fugientes a patre mendacii, curramus ad patrem ueritatis, et loquamur ueritatem ex corde et ore cum proximis nostris, ut mereamur inueniri participes ueritatis eterne, et Patri ceterne, cum eo regnantes in secula. Sed reuertamur ad homicidas, qui unum cum mendacibus dicuntur habere patrem, id est diabolum. Attendant quid Dominus post diluuium famulo suo Ne dixerit: »Sanguinem animarum uestrarum requiram de manu hominis: de manu uiri, et fratris eius, requiram animam eius. Quicunque effuderit humanum sanguinem, sanguis eius fundetur pro eo: ad imaginem quippe Dei factus est homo .«  Qua sententia cum sub interminatione prohibeatur homicidium, tamen ne quis insipientium putet animam hominis in sanguine constitutam, que immortalis est, et que ideo sic appellatur, quasi anema, id est a sanguine longe discreta, nouerit sanguinem animarum typice intelligendum ipsum uit de, quo uegetantur, et sustentantur, et uiuunt homines in carne per animam. Non enim sanguis hominis ad substantiam anime creditur pertinere, quamuis alibi legislator dicere uideatur: »Anima omnis carnis in sanguine est .« Quod non ideo dictum est, ut hoc sit anima, que est proprie spiritalis substantia: sed quod per sanguinem anima, ut diximus, typice significetur, per rem scilicet uisibilem res inuisibilis, sicut et illud: »Petra autem erat Christus :« non quia hoc erat, sed quia hoc significabat. Quo sensu et illud intelligendum est, quod sequitur: »Quicunque effuderit humanum sanguinem, fundetur et sanguis illius .« Multi denique effuderunt sanguinem, et  sanguis eorum effusus non est. Perimuntur etiam plurimi ueneno, uel suspendio, uel quolibet alio modo, et sanguis eorum non effunditur. Ergo cum ille qui occidit, sanguinem non effuderit, quomodo eius sanguinem Dominus effusurus est? nisi quia, ut diximus, sanguis hominis ipsum uitale eius, quo subsistit, debet intelligi: quod qui effuderit, id est qui aliquo genere mortis hominem occiderit, fundetur sanguis illius, hoc est uitalis portio eius: quoniam sicut illi, quem occidit, temporalem uitam, sic sibimet ipsi peccando uitam abstulit eternam. Anima enim que peccauerit, ipsa morietur. Cui simile est illud quod Petro dicitur: »Omnes qui acceperint gladium, gladio peribunt .« Ac si diceretur, omnes qui iniuste occidunt hominem, eadem occisione ipsi in anima pereunt. Et quia ad imaginem suam Deus hominem fecit, in eo quod huic manere ad eternitatem uoluit: idcirco, animas hominum ab his, a quibus  de corporibus fugantur, requirit. Audiant igitur dolosi et falsi testes Psalmistam dicentem: »uirum sanguinum et dolosum abominabitur Dominus .« Item: »uiri sanguinum et dolosi non dimidiabunt dies suos ,« et quia tales abominatur Dominus, abominabitur etiam illos et Ecclesia. Unde taliter de eis in concilio Agathensi capite tricesimo quinto statutum est: »Itaque censuimus homicidas et falsos testes a communione ecclesiastica submouendos, nisi penitentie satisfactione crimina admissa diluerint;« et in concilio Ancyrano capite uicesimo primo: »Qui uoluntarie homicidium fecerint, penitentie quidem se iugiter submittant, perfectionem uero circa uite exitum consequentur.« De his autem qui homicidium non sponte committunt, in eodem concilio capite uicesimo secundo, sic dicitur: »De homicidiis non sponte commissis, prior quidem definitio post septennem penitentiam perfectionem consequi precepit, secunda uero quinquennii  tempus explere.« Et de homicidis maleficis, in concilio Eliberitano capite sexto: Si quis maleficio interficiat alterum, eo quod sine idololatria perficere scelus non potuit, nec in finem impertiendam esse illi communionem. Igitur cum hoc scelus homicidiorum inter nostros iam crebrius actitatur, et non solum quorumlibet Christianorum, sed ipsorum etiam Christi ministrorum, insuper et summorum sacerdotum temerarie sanguis effunditur, et Dei timor, sacreque legis ueteris et noue obseruatio, ac sacerdotalis reuerentia, canonum quoque statuta conculcantur, atque omnis ordo ecclesiasticus a talibus passim confunditur, et ludibrio habetur, et repleti sunt qui obscurati sunt terre domibus iniquitatum: quid nobis agendum est cum religio sancta annullatur, dum fas et ius confunditur? Restat solummodo cum Psalmista proclamare ad Dominum, et dicere: »Exsurge, Deus, iudica causam tuam: memor esto improperiorum tuorum, eorum que ab insipiente  sunt tota die .« uerumtamen quos diuinus non restringit, saltem humanus timor cerceat. Proponantur eis edicta imperatorum. In libro capitularium uI, capite 90, ita censetur: »Qui occiderit monachum, aut clericum, arma relinquat, et Deo in monasterio seruiat cunctis diebus uite sue, nunquam ad seculum reuersurus, et septem annos publicam penitentium gerat.« Ex eodem libro capite uicesimo octauo : »Si quis sacerdotem, uel leuitam, aut monachum interfecerit, uel debilitauerit, iuxta statuta priorum capitulorum, que legi Salice sunt addita, componat et insuper bannum nostrum, id est LX solidos, nobis persoluat, et arma relinquat, atque in monasterio diebus uite sue sub ardua penitentia Deo seruiat, nunquam postmodum seculo uel secularibus militaturus, neque uxori copulaturus. »Item in libro uII, cap. 225 : De homicidis ita iussimus obseruari, ut quicunque ausu temerario alium sine causa occiderit, uite periculo feriatur, et pretio se redimere nunquam ualeat. Et si conuenerit ut ad  compositionem quisque descendat, nullus de parentibus aut amicis eum quidquam adiuuet; quod si fecerit, suum wirgildum omnino componat.« Cum ergo de istis tam districtum proferatur iudicium, quid censebitur de nece episcoporum? Quod fortassis hic ideo uidetur omissum, quia post sopitam persecutionis Christianorum, que a paganis exercebatur, seuitiam, uel si fuit rarissimum, uel nullum tam immane facinus inter Christianos est perpetratum; et idcirco quomodo peniteri aut puniri debeat, hac non est lege diffinitum. Hoc tantum inter cetera Capitularium scripta, libro u, cap. 261, reperitur, quod qui episcopum occiderit, nongentis solidis culpabilis iudicetur. Sane quomodo in talibus uindicandum sit, quia non hominis uindicta queritur, sed Dei, ne quantum ad humanum spectat intuitum, tantum facinus remanere uideatur inultum, et super eos, qui Dei uindices esse debuerant, dum suas grauius, Dei uero uel leuius, uel nullatenus ulciscuntur iniurias, iustum  eius superducatur iudicium, uideat rex ut recta de talibus iudicando nomen suum factis adimpleat. uideant duces eius et comites, qui gladium Dei portant ad uindictam malefactorum, de quibus ait Apostolus: »Principes non sunt timori boni operis, sed mali: uis autem non timere potestatem? bonum fac, et habebis laudem ex illa. Dei enim minister est tibi in bonum. Si autem malefeceris, time: non enim sine causa gladium portat. Dei enim minister est, uindex in iram ei qui malum agit .« Et sibimetipsis, suisque prospiciant subditis, iuxta exemplum Moysi famuli Dei, qui in Dei uindictam sibi coniunxit, armauit, et animauit filios Leui, et cum esset mitissimus, in quosdam idololatras puniendo eos uelut deseuiit, precipiens suis: »Ponat uir gladium super femur suum .« Et rursus: »Ite et redite de porta usque ad portam, et occidat unusquisque fratrem, et amicum, et proximum suum:« ne in omnem populum ira Dei deseuiret. Si enim ipse  rex uidelicet, atque sui, quibus hoc agendum negotium instat, Dei iudicium quoquo modo dissimulauerint, ipsi uiderint. Stat namque firma Pauli sententia apostoli, in quo ipsa ueritas Christus loquebatur, qua dicitur: »Reuelatur ira Dei de celo super omnem impietatem et iniustitiam hominum, eorumque qui ueritatem Dei in iniustitia detinent .« et post pauca: »Qui cum iustitiam Dei cognouissent, non intellexerunt,« id est, intelligere noluerunt, »quoniam qui talia agunt digni sunt morte, non solum qui ea faciunt, sed etiam qui consentiunt facientibus.« Et iterum: »Scimus quoniam iudicium Dei est secundum ueritatem in eos qui talia agunt .« Nos uero talibus, si forte tandem aliquando uel in ultimis suis resipuerint, tamque grauium admissorum ueniam corde tenus postulauerint, ne uideamur eam, que claudi non potest, ianuam pietatis Dei obstruere uelle, et de eius misericordia aliquos, quod absit, desperare, imo, ut ita dicatur,  mortuis mortem addere, nequaquam penitentiam denegari dicimus: cum Deum misericordem ad subueniendum miseris, ad benignitatis eius portum confugientibus, paratissimum credamus, inuitantem omnes ad penitentiam, atque per prophetam clamantem: »Nolo mortem peccatoris, sed ut conuertatur et uiuat .« Quibus tamen penitentie modos et tempora iuxta qualitatem peccati dicimus decernenda, sicut taxatur in concilio Africano capite decimo. »Penitentibus, inquit, secundum differentiam peccatorum, episcopi arbitrio penitentie tempora decernantur.« Item in eodem concilio capite 74: »Ut sacerdos penitentiam imploranti, absque persone acceptione, penitentie leges iniungat.« Nos quidem de istis quod nostrum erat egimus. Denique secundum sententiam beati apostoli Pauli , ut tollerentur de medio Christianorum qui hoc egerunt, iam iudicauimus qui sic operati sunt, in nomine Domini nostri Iesu Christi congregatis nobis  et eius spiritu cum uirtute Domini nostri Iesu Christi tradere huiusmodi Satane in interitum carnis, ut spiritus saluus sit in die Domini nostri Iesu Christi, si tamen penitentiam agere uoluerint. Sic enim idem Apostolus se egisse testatur de his qui circa fidem naufragauerunt, id est in fide male uiuendo errauerunt, scribens ad Timotheum: »Ex quibus est, inquit, Hymeneus, et Alexander, quos tradidi Satane, ut discant non blasphemare .« Si uero ut inceperunt in sua perseuerauerint malitia, et diuitias bonitatis Dei, et patientie, et longanimitatis contempserint, secundum duritiam suam, et impenitens cor thesaurizantes sibi iram in die ire et reuelationis iusti iudicii Dei, qui reddet unicuique secundum opera eius: quoniam a nobis modo non traduntur Satane in interitum carnis ut spiritu saluentur, sed ipsi potius seipsos ex toto tradiderunt Satane, ut cum ipso in die Domini nostri Iesu Christi pereant: nos quoque, cum omni Ecclesia Christi, quia nec debemus, nec possumus, eis nec uiuis nec mortuis  communicabimus. Insuper et secundum potestatem nobis in beato Petro et in ceteris collatam apostolis, quibus dictum est: »Quecunque alligaueritis super terram, erunt ligata et in celis ,« illius anathematis uinculo eos adhuc innodabimus, ut iuxta Pauli uocem, quia non amant Dominum nostrum Iesum Christum , quinimo oderunt, et persequuntur, et illum qui nomen eius cum sacra unctione gestabat, uicesque illius agebat, Christum Domini interfecerunt, sit quisque eorum, qui hoc nefandissimum scelus opere perpetrauit, et quicunque eis quoquo modo fauendo et communicando consentit, anathema maranatha, id est condemnatus, donec Dominus redeat, uel perditio, siue, ut dictum est, condemnatus in die iudicii, quando Dominus ueniet. Gratia autem et misericordia Domini nostri Iesu Christi sit nobiscum, et cum omni Ecclesia eius. Amen.



CAPITULUM XIu.


Quanquam superius de sacrilegis inter nos sermo sit habitus, ubi ex parte ostendimus, quam graue sit illud facinus, et qua pena iure plectatur sacrilegus: tamen quia inter nostrates hic pessimus inoleuit mos, ut defuncto ecclesie episcopo, mox a quibuscunque potentioribus peruadantur res ecclesiastice, quasi episcopi fuerint proprie, cum etiam si eius essent, contra omne ius id fieret: hoc tam immane sacrilegii facinus, et iam sepius factum scientes dolemus, et ne ulterius a quolibet presumatur, auctoritate Dei, et sanctorum eius, qui cum illo regnant in celo, nostro etiam episcopali ministerio, quibus Dominus licet indignis potestatem dedit in suis apostolis, dicens: »Quodcunque alligaueritis super terram, erit ligatum et in celis: et quodcunque solueritis super terram, erit solutum et in celis ,« interdicimus. Unde inter ceteras de hac re canonum constitutiones, in concilio  ualentino cap. 2, ita scribitur: »Hoc etiam placuit, ut episcopo ab hoc seculo iubente Domino accersito, clerici ab omni omnino supellectili, uel quecunque sunt in domo ecclesie, uel episcopi, in libris, in speciebus, utensilibus, uasculis, frugibus, gregibus, animalibus, uel omni omnino re rapaces manus abstineant, et nichil latronum more diripiant. Qui nisi canonum auctoritate cohibiti fuerint, omnia que peruaserint, metropolitani uel omnium comprouincialium sacerdotum districtione coacti, in pristinum statum redintegrare cogantur: ut nichil antistiti, uel dispensatori futuro necessariorum sub hac iusta constitutione depereat. Quod ut confidentius iustitia manente seruetur, secundum Regensis synodi constituta , episcopo e corpore recedente, uicinior illi accedat episcopus, qui ex more exsequiis celebratis, statim ecclesie illius curam districtissime gerat, ne quid ante ordinationem pontificis futuri, remanentium clericorum subuersioni uel direptioni iam liceat. Ita ut de repertis omnibus inspectio  certior, descriptioque fidelissima, si fieri potest, intra octauas defuncti, sub diligentia presentis episcopi peragatur: dehinc ad metropolitani notitiam habita ordinate descriptio deferatur, ut eius electione talis persona ordinande domui ecclesiastice procuretur, que uel consueta clericis stipendia dispenset, et creditarum sibi rerum, si forsitan tarditas in episcopo ordinando successerit, metropolitano congruis temporibus reddere possit rationem: ut sub hac salubri constitutione clerici stipendiis suis omnino contenti, labores non diripiant episcopi decedentis, et in uacuam ecclesie domum futurus pontifex non sine dolore succedat: sed magis de precessoris sui dimisso possit et ipse gaudere, et aliis ministrare.« Item cap. 3: »Simili quoque modo parentibus et propinquis decedentis episcopi, si intestatus obierit, denuntietur, ut sine metropolitani uel comprouincialium sacerdotum conscientia, nichil de rebus defuncti occupare pertentent: ne forte hereditariis  rebus etiam aliqua ad ecclesiam pertinentia uel permista usurpent; sed usque ad ordinationem futuri exspectent antistitis, aut certe, si longum fuerit, ad metropolitani, ut dictum est, admonitionem recurrant. Si quis autem immemor diuini timoris, contra hec sancta synodica clericus quisque uel laicus uenire improba mente tentauerit, et communione et consortio priuetur Ecclesie: quia durum est ut ad illam conueniat, quam exspoliare non metuit: nisi forte spiritu meliori correptus, dum a presumptione cessauerit, recuperat indulgentiam. Si autem rationabiliter modesteque unusquisque repetit quod sibi iure debetur, ei absque aliqua animaduersione a metropolitano, uel cui iniunxerit, aut res aut ratio non negetur. Hos etiam omnes canones constringunt, qui tam in preteritum, quam in futurum, res ecclesie uel episcopi usurpantes diripuerint.« Item cap. 4: »Illud etiam prouido consilio decernentes, ut quia sepe sanctorum antistitum, per absentiam  commendatoris episcopi, exsequie differuntur, ita ut ueneranda pontificis membra, dum tardius funerantur, iniurie omnino subiaceant, episcopus, qui post mortem fratris ad sepeliendum eum solet inuitatus occurrere, infirmum magis, et adhuc in corpore positum, admonitus uisitare non differat, ut aut de reuelatione sacerdotis amplius gaudeat, aut certe de ordinatione domus sue fratrem admoneat, eisque probabilem uoluntatem in effectum transmittat, ac recedentem a seculo, post oblatum in eius commendatione sacrificium Deo, mox sepulture tradat diligentissime, et superius constituta canonice non differat adimplere. Si autem, ut fieri solet, antistes obitu repentino discesserit, et collimitanei sacerdotes de longinquo minime adesse potuerint, uno die tantum cum sua nocte exanimatum corpusculum sacerdotis maneat, nec sine fratrum ac religiosorum frequentia, uel psallentium excubatione, seruatum a presbyteris cum omni diligentia in loculo conditum seorsim, non  statim humetur, sed honorifice commendetur, donec sine mora inuitato undecunque pontifice, ab ipso, ut condecet, solemniter tumuletur: ut et iniurie tollatur occasio, et mos antiquus in sepeliendis sacerdotibus obseruetur.« In decreto quoque synodali Toletana urbe gesto , sic legitur: »Ea que competunt honestati contingit sepe quorumdam desidia non impleri. Proinde quia notum est, que dignitas in exsequiis morientis episcopi ex canonibus conseruetur, traditioni moris antiqui hoc tantum adiicimus, ut si quis sacerdotum, secundum statuta ualentini concilii, ad humana decidentis episcopi membra uenire commonitus, pigra uoluntate distulerit, appellantibus clericis obeuntis episcopi apud synodum, siue apud metropolitanum episcopum, tempore anni unius nec faciendi missam, nec communicandi habeat omnino licentiam. Presbyteri autem, siue ceteri clerici, quibus maior honoris locus  apud eamdem ecclesiam fuerit, cuius sacerdos obierit, si sollicitudine pro exsequiis aut iam mortui, aut continuo antistitis morituri, ad commonendum tardi inueniantur, aut per quamcunque molestiam animi id negligere comprobentur: totius anni spatio ad penitentiam in monasteriis deputentur.« Ergo cum de exsequiis episcopi decedentis talis habeatur patrum constitutio, non ab re tamen ducimus, et nunc omnibus notum fieri, quatenus nullus audeat tantum scelus perpetrare sacrilegii, et quod nefas est, legesque prohibent alicui specialiter homini fieri, hoc nemo presumat sancte matri Ecclesie ullo modo facere. Et quoniam in quibusdam opportunitas locorum se offert, ut ad obitum, uel exsequias alicuius ex nobis, duo uel tres episcopi conuenire possint, et uestre amabili in Christo fraternitati ita placitum esse dignoscitur: decet ut sancta caritas se ostendat in mortuorum funeribus, que in uiuorum flagrauit pectoribus. Sane quia innotuit nobis sancta Sedes apostolica, adhuc errores blasphemiasque  cuiusdam uigere Photii in partibus orientis in Spiritum sanctum, quod non a Filio, nisi a Patre tantum procedat blasphemantis, hortamur uestram fraternitatem una mecum, ut secundum admonitionem Domini Romane Sedis, singuli nostrum, perspectis Patrum catholicorum sententiis, de diuine Scripture pharetris acutas proferamus sagittas potentis, ad confodiendam belluam monstri renascentis, et ad conterendum caput nequissimi serpentis.



CAPITULUM Xu.

His ita prelibatis nunc omnes generaliter alloquamur, qui iuste et pie uolunt uiuere in communione sancte Ecclesie catholice, que est unum corpus Christi, cui unus est Dominus, una fides, unum baptisma. Que cum generaliter ab ipso suo capite Christo super petram, id est, super confessionem Petri sit edificata: manifestum tamen est,  in omnem Italiam, Gallias et Hispaniam, nullum instituisse ecclesias, nisi eos quos uenerabilis Petrus, aut eius successores constituerunt sacerdotes. Et quoniam Ecclesia in nostris quoque partibus, ut dictum est, super hanc petre soliditatem non tantum fundata, sed ab eo eiusque est successoribus etiam edocta, cum Dei gratia, ipsius beati Petri suffragantibus meritis, firmitatem fidei, quam primo percepit, hactenus inconcussam seruare studuit, nullaque perfidorum consortia recepit. At uero quia multi fide tantum Christiani sunt, opere uero a Christiana doctrina dissentiunt, et attestante Iacobo apostolo didicimus fidem non solum otiosam, sed etiam esse mortuam sine operibus; ait enim: »Quid proderit, fratres mei, si fidem quis dicat se habere, opera autem non habet? nunquid poterit fides saluare eum? « Et beatus Hieronymus: Quid proderit, si impie agens Deum uoce inuocas, quem operibus negas? Sanctus quoque papa Gregorius:  Quid prodest, si Redemptori nostro per fidem iungamur, si ab eo moribus disiungamur? Itaque ille uere credit, qui exercet opere quod credit. Magnopere satagendum est, ut qui fideles esse dicuntur, si cum fideli Abraham benedici cupiunt, qui non tantum ex fide, sed ex operibus iustificari meruit, beate uiuere studeant. Ille enim, ut sanctus ait Hieronymus, beatus est qui et recte credendo bene uiuit, et bene uiuendo fidem rectam custodit. Sed heu, proh dolor! nostris nostrorumque comministrorum, et qui iam discesserunt, et qui adhuc supersunt, tam incuria quam inscientia, perditi uitiis multi, et pene innumerabiles adhuc inueniuntur in plebe ecclesiastica, cuiuscunque sexus et etatis pariter et conditionis, qui ad usque sua tempora senectutis necdum, ut debuerant, percepere fidei notitiam simplicis, usque adeo ut nec ipsius symboli uerba salutaris, nec saltem supplicationem Dominice nouerint orationis. Hi uero tales, etsi aliquid uideantur habere  bone conuersationis, quomodo sine fidei fundamento edificium construent boni operis? Et ad hec quid excusationis pretendere possumus, dum tales a corpore exeuntes non ad uitam, quam non nouerunt, sed ad mortem rapiuntur eternam, quam euadere sine fide, ex qua iustus uiuere creditur, minime potuerunt? Nos ergo, ut beatus ait Gregorius, pereunte populo auctores mortis existimus, cum duces esse ad uitam debuimus. Ex nostro enim peccato populi turba prostrata est, quia faciente nostra negligentia ad uitam erudita non est. Quam terribilem nimis, imminentemque nobis et ipsis damnationem, et per nos, et per secundi ordinis consacerdotes, omnimodis euadere conemur, erudientes assidue commissos nobis, et fidei uerbis, et bonorum operum exemplis: ut in omnibus exhibeamus nosmetipsos sicut Dei ministros, ut non uituperetur ministerium nostrum, ne de nobis dicatur: »Sacerdotes ignorauerunt scientiam.« Et item: »Sacerdotes non dixerunt, ubi est Dominus, et tenentes legem nescierunt  me .« Et ne illam incurramus offensam, quam Heli sacerdos incurrisse dignoscitur eo quod filios suos indigne agentes non digne corripuit .

Generaliter omnibus. Ergo primo omnium collocet sibi unusquisque Christianus, qui aliter Christianus uere dici et esse non potest, fundamentum Christiane religionis, id est fidem catholicam, ut credat in Patrem et Filium et Spiritum sanctum, unum et uerum Deum, trinum in personis, unum in substantia. Credat nichilominus, quod sola persona Filii pro salute nostra carnem assumpsit, in qua passus est, et resurrexit, et in celos ascendit, cum qua etiam ad iudicium uenturus est. Credat et in Spiritum sanctum, et quod in baptismate per eum tribuatur omnium remissio peccatorum: et quod eius dono in Ecclesia Christi per penitentiam et per sacerdotale ministerium, incunctanter peccatorum detur indulgentia. Credat quoque ueraciter in uera carne futuram  in aduentu Christi resurrectionem omnium. Hoc uere fidei fundamentum bonis necesse est exornetur operibus: quia sicut sine fide impossibile est placere Deo, ita et fides perfecta esse non ualet, nisi per dilectionem operetur: insuper si non habeat opera, mortua est in semetipsa. Exornetur ergo sancta fides, ut uera et fructuosa sit, spe, caritate, humilitate, castitate, continentia, sobrietate, unanimitate, concordia, iustitia, misericordia, innocentia, et simplicitate, et ceteris his similibus que in dilectione Dei consistunt, et proximi. uideat unusquisque ne eius decorem diuersis commaculet flagitiis. Inter que maxime hec cauenda peruidemus, et quanto occultiora, tanto periculosiora esse pro certo scimus. Superbiam scilicet, que et de angelo diabolum facere, et de celo nouit precipitare. Inuidiam a diabolo inuentam ad deiiciendum de paradiso hominem, et ad mortem in orbem terrarum introducendam. Odium et discordiam, predictorum criminum sequaces,  sed non minus perniciosos, quia matrem omnium uirtutum caritatem expellunt, et illa fugata, omnia simul, si qua fuerint, bona opera peruertunt. Hec igitur principaliter a fidelium cordibus sunt exstirpanda, et cum his, ea que superius partim denotando perstrinximus, penitus abominanda. Similiter et illa que quasi naturaliter in usu habentur, sicut sunt ebrietates, comessationes, contentiones, detractiones et inimicitie, et his similia, que iuxta Apostolum homines a regno Dei excludunt: »Quoniam, inquit, qui talia agunt, regnum Dei non consequentur .« Simili modo et illa cohibenda omnimodis, que contra ius humane societatis, sicuti sunt furta, et iam superius dicte exsecrabiles rapine, calumnie, oppressiones, inuasiones, que prius reddenda, postea sunt penitentie remedio corrigenda. Inhibemus quoque modis omnibus, cum ingenti protestatione pessimam lucri rabiem, usurarum scilicet adinuentionem, quam non minus clerici  sectantur quam laici, Dominici immemores precepti, quo dicitur: »Pecuniam tuam non dabis ad usuram.« Et iterum: »Non accipies a fratre tuo usuram, nec amplius quam dedisti .« Exstant et alia diuersorum criminum mala, que improbat et condemnat lex diuina, pro quibus populus uastitate et gladio, fame et pestilentia atteritur, et Ecclesie status infirmatur, regnumque periclitatur: ut sunt nefandissime cum masculis aut pecoribus pollutiones pro quibus dulcis et benignus Deus noster ad amaritudinem iracundie tanto grauius prouocatur, quanto contra naturam fieri comprobantur: et ut sunt illa que ex paganorum ritu adhuc superesse uidentur: scilicet magica, sortes, phylacteria, ueneficia, diuinationes, somniorum coniectationes: que omnia puniri iubet lex diuina, quia manifestissime in talibus seruitus est diabolica. De quibus in concilio Ancyrano titulo 23, ita scriptum est: Qui diuinationes expetunt, et morem gentilium subsequuntur, aut in domos suas huiuscemodi homines  introducunt, exquirendi aliquid arte malefica, aut expiandi causa, sub regula quinquennii iaceant, secundum gradus penitentie definitos. Similiter unusquisque Christianus caueat et ab his que uidentur quidem leuia, sed contra diuina sunt mandata, a scurrilitate et stultiloquio, a fabulis otiosis, turpibusque et obscenis sermocinationibus. Hec nempe plurimi non solum in domibus et conuiuiis suis loquuntur, et libenter audiunt; sed etiam, ad prouocandum Deum ad iracundiam, in basilicis illi et sanctis eius consecratis, absque respectu timoris alicuius irreuerenter his uacare non desistunt. Seruetur sane cultus honor et reuerentia Dominici diei et sanctarum solemnitatum. Ieiunium quoque tam indictum quam etiam quatuor temporum. Cessent mendacia periculosa et noxia, que assidue nimis fiunt, iuramenta, maledicta, turpia necnon cantica et cetera his similia, que longum quidem est enumerare, sed pernecessarium cito corrigere. Considerantes igitur nos omnium  operum et sermonum, insuper et cogitationum, reddituros esse rationem ei qui uenturus est in maiestate terribili reddere unicuique secundum quod gessit, siue bonum, siue malum, et peccata, siue parua, siue magna, non posse impunita esse: ad flagella quoque, que pro eisdem iam nunc iuste, grauia quidem, sed minora quam meremur, patimur, non insensibiles, non incorrigibiles, non murmurantes,  manum eius ad feriendum extentam, quam ne percuteret anticipare negleximus, dum adhuc paterna pietate sicut filii uerberamur, saltem ne usque ad internecionem, ne usque ad animam feriat, mitigare celeri conuersione et condigna satisfactione curemus: ne sicut mali serui, et in presenti districta animaduersione feriamur, et ad seueriora in futuro supplicia pertrahamur. Dum adhuc uacat, dum adhuc qui offensus peccata nostra propter penitentiam dissimulat, et ut ab eius seueritate ad illius bonitatem reuertamur, blandimentis et minis clamat: non obduremus corda nostra, sicut hactenus patres nostri et nos egimus. Peccauimus enim cum patribus nostris, iniuste egimus, iniquitatem fecimus. Iam nunc ergo reuersi ad conscientias nostras, et mala que gessimus diiudicantes, pura et uera confessione confiteamur Domino, quoniam bonus, quoniam in seculum misericordia eius. Procidamus et ploremus ante Dominum, qui fecit nos, quia ipse est Dominus  noster, quia benignus et misericors est, prestabilis super malitia, qui non uult mortem peccatoris, sed ut conuertatur et uiuat. Si igitur ex toto corde conuersi ad Deum, ueram penitentiam, fructusque penitentie dignos fecerimus, crebris et sanctis instantes ieiuniis, uigiliis castis, illique bene complacitis, et orationibus falso lacrymarum imbre perfusis, cum eleemosynis iustis, ceterisque misericordie et caritatis operibus, atque profiteamur nos ad pristina impietatum nostrarum scelera nunquam redituros, iuuante eius gratia, sine quo nichil possumus: si in istis perseuerauerimus, satisfacientes Deo et Ecclesie de preteritis peccatis per penitentie dolorem, per humilitatis gemitum, et per contriti cordis sacrificium: cito eius, qui cor contritum et humiliatum non spernit, et cui proprium est misereri semper et parcere, misericordiam consequemur. Cito dicimus, quia apud benignum Deum non tam ualet mensura temporis quam doloris. Ipse enim per prophetam loquitur, dicens:  »Cum conuersus ingemueris, saluus eris.« Itemque: »Impietas impii non nocebit ei, in quacunque die conuersus fuerit ab impietate sua .« Cum ergo tanta sit benignitas Domini Dei nostri, non negligamus, non differamus, non tardemus conuerti ad ipsum, sed sicut nos hortatur sanctus Paulus apostolus, »adeamus cum fiducia ad thronum gratie eius, ut misericordiam consequamur, et gratiam inueniamus in auxilio opportuno ,« per Iesum Christum Dominum nostrum, cui est cum ceterno Patre et Spiritu sancto uirtus et gloria in secula seculorum. Amen.

    Subscriptiones episcoporum.
    Herueus Rhemensis archiepiscopus his edictis annuens subscripsit.
    Wito Rothomagensium episcopus subscripsit.
    Rodulfus Laudunensis presul subscripsit.
    Erluinus Beluacensium episcopus subscripsit.
     Raubettus Nouiomagorum episcopus subscripsit.
    Letoldus Catalaunicus episcopus subscripsit.
    Abbo Suessorum episcopus subscripsit.
    Stephanus Cameracensis episcopus subscripsit.
    Hucbertus Meldensis ecclesie episcopus subscripsit.
    Otfridus Siluanectensis episcopus subscripsit.
    Stephanus Morinorum episcopus subscripsit.
    Otgarius Ambianensis episcopus subscripsit.







CONCILIUM APUD TROSLEIUM ANNI 921 In quo Erlebaldus ab Herueo comes excommunicatus, post mortem est absolutus.


 De hac synodo, causisque, ob quas Erlebaldo inflicta fuerat excommunicatio, scribit in hec uerba  Flodoardus libro Iu Historie, cap. 16: »Excommunicauerat, inquit, Herueus presul Erlebaldum comitem  Castricensis pagi, propter Rhemensis episcopii terram quam peruaserat, ibique munitionem quamdam super Onosam construxerat, indeque frequentia ecclesiastice familie mala ingerebat. Insuper et castrum Altmontem furtim irruperat. Sed cum nec ita cessaret a malis que ceperat, pergit archiepiscopus cum suis ad capiendam munitionem quam ille construxerat, Maceriasque nominabat: quam per quatuor pene hebdomadas obsidens, defendente tandem Erlebaldo, cepit, et dispositis inibi custodiis Rhemis rediit. At Erlebaldus profectus ad regem, qui tunc morabatur in pago Warmacensi contra Henricum  principem Transrhenensem, ibidem ab hostibus regis sibi superuenientibus interemptus est. Quem tamen postmodum in synodo quam apud Trosleium idem domnus archiepiscopus cum diecesanis suis habuit, intercedente rege et obnixe flagitante, a uinculo excommunicationis absoluit.« Flodoardus idem in Chronico: »Anno, inquit, 921, synodus apud Trosleium habita, cui presedit Herueus archiepiscopus, presente quoque Carolo rege, cuius obtentu Erlebaldus ibi Castricensis absoluitur.« Hec ibi hoc anno, cetera exposuerat anno precedenti.




ANNO DOMINI DCCCXXIII.
WALTERIUS SENONENSIS EPISCOPUS.





NOTITIA HISTORICA IN WALTERIUM.


 Walterii Aurelianensis episcopi nepos Walterius, canonicus maioris ecclesie, scientia et nobilitate clarissimus, successit Eurardo mense Martio, ordinatus Iu Non. Aprilis 887. Herifredum Antissiodorensem episcopum consecrauit in Nigello cenobio parochie Trecensis 29 Augusti, et in sede eius collocauit 8 Septemb. eiusdem anni. In sequenti cum Francis, Burgundis et Aquitanis conuenit de eligendo Francorum rege Odone filio Roberti Fortis et Adelaidis, quem unxit mense Ianuario 888. In synodo Magduni ad Ligerim habita anno 891, Walterio hortante, sancitum ut nullus deinceps ordinaretur uel constitueretur pater seu rector monasterii S. Petri, nisi quem monachi sua dispositione et libitu uoluntatis ex seipsis elegerint. Recentiorum uero sunt temporum constitutiones Walterio ascripte, in quibus prioratus conuentuales, canonici regulares, moniales nigre, uocabula insolita erant seculo nono. In placito regio apud uermeriam an. 892 cum aliis iudicibus  pagi Atoariensis cellam Alfa monasterio Adremarensi aduersus Agnium monachum adiudicauit. Circa id tempus cum Fulcone Rhemensi archiepiscopo quedam placita pro causa Hildegardis abbatisse sue diecesane, constituit, que cum exsequi  non potuisset Walterius, ea quantocius exsecutioni demandari precepit Fulco, Walterium rogans ut ad condictum eidemque predictam abbatissam sistere se curaret; sin minus ipse pro sua auctoritate, quod hactenus ob suam in eumdem Walterium caritatem facere distulerat, id perfecturus esset. Anno 896 Senone obsidione cincte sunt et capte a Richardo Burgundie duce contra Walterium archiepiscopum et Garnerium comitem, testibus Odoranno et Flodoardo, Walterius autem presul propter contentiones quasdam quas inter se habebant nono ordinationis sue anno, uI Idus Iunii a Richardo captus est et positus in custodia nouem mensibus, uiuente adhuc Odone rege; post nouem autem menses reuersus est de custodia Senonas cum pace uIII Kal. Martii, datis sub titulo sacramenti obsidibus Richardo duci, inquit Clarius. Hic autem exinde Senonensis urbis dominium tenuit, cui defuncto successit Rodulfus filius eius, quem electum regem unxit Walterius in  monasterio S. Medardi Suessionensis III Idus Iulii 923, eodemque defunctus est anno XIII Kal. Decemb., et sepultus in basilica sancti Petri, in capella sancte Petronille.





WALTERII STATUTA.
.



I.


Statuimus, ut abbates et priores conuentuales, qui nec uenerint [uidetur deesse ad synodum], nec se excusauerint, pretendendo canonicum impedimentum, per octo dies ab ingressu ecclesie suspendantur, et pena, quantum ad hoc conciliis statuta est, sub comminatione maioris pene, si aliis annis supra his culpabiles inueniantur [uidetur deesse, multentur].



II.

Propter scandala grauia que ex monialium conuersatione  proueniunt, statuimus de monialibus nigris, ne aliquem dispositum [forte aliquod depositum] recipiant in domibus suis ab aliquibus personis, nisi de licentia episcopi sui: maxime arcas clericorum, uel laicorum, custodie causa minime permittant apud se deponi.



III.

Item communiter omnes in refectorio comedant et in dormitorio dormiant, nisi ex causa iusta e necessaria, de licentia speciali abbatisse aliter fier permittatur.



Iu.


Item camere monialium omnes destruantur, nisi aliqua que in susceptione episcopi necessario retineatur, uel ad infirmariam faciendam, uel alia de causa, que episcopo iusta et necessaria uideatur.



u.

Item quod moniales nullatenus exire permittantur, uel extra pernoctare, nisi ex magna causa, et raro: et abbatissis iniungatur, ne aliter egredi permittantur: et si aliquando abbatissa ex causa iusta alicui permittat, eidem iniungat, quod sine mora reuertatur.



uI.

Ostia suspecta et superflua obstruantur. Circa hoc  autem episcopi diligentiam adhibeant et curam per se et per ministros suos; et uitas et conuersationes ipsarum restringant: ut per eorum diligentiam scandala, que in presenti de uita earum proueniunt, sopiantur.



uII.

Statuimus, ut omnes iudices, tam ordinarii quam delegati, temperent se et refrenent a generalibus excommunicationibus: nec in generali participantes excommunicent, nisi ualde grauis et enormis excessus contingat.



uIII.

Moneantur capitula secularium personarum, maxime  cathedralia, ut ipsi conueniant, et ordinent, et tractent, quod in ecclesiis suis die et nocte, per se et per clericos ecclesiarum, diuinum seruitium assidue, competenter, secundum numerum institutorum, et facultatem ecclesiarum celebretur, et circa seruitium diuinum diligentiam et curam adhibeant efficacem, ita quod modus habendi se in ecclesia, tam in choro quam extra, euidenter et sufficienter, ubi emendatione opus erit, emendetur infra annum.



IX.


Moneantur etiam canonici et clerici seculares, quod ipsi, in habitu suo et aliis, precepta tradita in generali concilio fideliter et obedienter obseruent.



X.

Statuimus, ut in locis siue prioratibus, ubi conuentualis congregatio solet esse, si facultates illius ecclesie suppetant, conuentus ibidem restauretur.



XI.

Item quod in domibus siue locis, ubi solebant esse prioratus, si facultates locorum sufficient, monachi uel canonici regulares ad diuinum seruitium ibidem celebrandum reducantur.



XII.

 Monemus abbates et priores conuentuales, quod tot seruitores in abbatiis et prioratibus sibi subditis instituant, si ad hoc sufficiant facultates locorum, quot ibi deseruire solent: et ne pensionem siue censum ab eisdem exigant, quem non solent exigere ab antiquo, nisi forte alicui ex iuxta causa ab episcopo suo permittatur.



XIII.

Statuimus quod clerici ribaldi, maxime qui uulgo dicuntur de familia Golie, per episcopos, archidiaconos, officiales, et decanos Christianitatis, tonderi precipiantur, uel etiam radi, ita quod eis non remaneat tonsura clericalis: ita tamen quod sine periculo et scandalo ista fiant.



XIu.


Item antiquum statutum concilii prouincialis rursus renouantes precipimus, quod quando aliqua terra, propter delictum domini terre uel balliuorum, supposita fuit interdicto, nullatenus relaxetur, donec ad arbitrium et moderamen relaxantis, presbyteris parochialibus de damnis et de perditis interdicti occasione illatis plane fuerit satisfactum, uel de satisfaciendo cautum.




ANNO DOMINI DCCCCXXIII.
RADBODUS DOLENSIS.





RADBODI EPISTOLA AD ADELSTANUM REGEM.


 Summe et indiuidue Trinitatis honore omniumque sanctorum precellentissima intercessione glorioso et munifico regi ADELSTANO Samsonis summi pontificis ego RADBODUS prepositus istius seculi gloriam et eterni beatitudinem

 Benignitatis ac sublimitatis uestre piissime et in omnibus huius temporis regibus terrenis famosa laude precellentissime, rex Adelstane optime, nouerit pietas manente adhuc stabilitate nostre regionis, quod pater uester Edguardus per litteras se commendauit  consortio fraternitatis sancti Samsonis summi confessoris ac Iouiniani archiepiscopi senioris ac consobrini mei ac clericorum eius, unde usque hodie indefessas regi Christo pro eius anima et pro salute uestra fundimus preces, et die noctuque uidentes super nos magnam misericordiam apparere uestram, in psalmis et missis orationibusque nostris, quasi prouolutus ego et duodecim canonici mei genibus uestris fuissemus, promittimus Deum clementem orare pro uobis. Et modo reliquias, quas omni terrena substantia uobis scimus esse cariores, transmitto uobis, id est, ossa sancti Senatoris et sancti Paterni, atque sancti Soubilionis eiusdem sancti Paterni magistri, qui similiter uno die eademque hora cum supradicto Paterno migrauit ad Christum. Isti  certissime duo sancti cum sancto Paterno dextra leuaque iacuerunt in sepulcro, atque illorum solemnitates sicut et Paterni IX Kalend. Octobris celebrantur. Igitur, rex gloriose, sancte exaltator Ecclesie, gentilitatis humiliator praue, regni tui speculum, totius bonitatis exemplum, dissipator hostium, pater clericorum, adiutor egentium, amator omnium sanctorum, inuocator angelorum, deprecamur atque humiliter imploramus qui in exsultatu [eiulatu] atque captiuitate nostris meritis atque peccatis in Francia commoramur; ut non nostri obliuiscatur uestre felicissime largitatis magna misericordia, et nunc a modo que mihi dignemini commendari sine ulla mora potestis impetrare.




ANNO DOMINI DCCCCXXIII.
ABBO SANGERMANENSIS MONACHUS.





ABBONIS DE BELLO PARISIACO LIBRI TRES.






MONITUM PRAEuIUM.

 Abbo, patria Neustrasius, presbyter  et momachus sancti Germani a Pratis Parisiensis, sub Carolo et Odone regibus claruit. Scripsit sermones quinque a Dacherio tomo IX Spicilegii uulgatos, et, quod iam edituri sumus, carmen de bellis urbis Parisiace contra Normannos, quibus ipse non solum spectator, sed qui preliatores medias inter flammas eleuata cruce excitaret, interfuit  . Non igitur ut peta canere, sed historiam obsidionis et miracula a S. Germano perpetrata uersibus tradere conatus est  . Librum usque ad annum 896 continuatum Gozlino monacho, et Aimoino alii S. Germani monacho, Miraculorum S. Germani prosa editorum auctori, inscripsit. Addidit ei, ut ipse fatetur, Trinitatis causa---librum tertium de clericis, hic prima uice edendum, et antiquis haud eque ac recentioribus despectum. Inueni enim Londini in codice Harleiano  n. 3271 non modo exemplum eius prefationis auctum, sed et interpretationem Anglosaxonicam seculo XI in membrana conscriptam, cuius specimen subiicio  .

Opus stylo contorto et subinde ualde obscuro conscriptum, multis in locis explicatione egebat. Cuius rei conscius auctor  glossas adiecit, que et ad textum intelligendum et ad mores eius eui perspiciendos multum conducunt; qua ratione ductus et multo maiorem earum partem hucusque ineditam et uoces singulas margini a peta ascriptas retinendas duxi. Quis enim historie eius temporis intelligende capax uoces ut lib. II, u. 466, HYRONIA omitteret?

Primam librorum I et II editionem ope codicis unici Pitheus in SS. cetaneis XII instituit. Quam repetierunt Chesnius in SS. Franc. T. II, p. 499,  et in SS. Normannicis pag. 35, Iacobus Breulius ad calcem Aimoini Paris. 1603, in fol., pag. 400; Ioannes de Bouchet in Originibus prime et secunde stirpis regum Francorum, Paris. 1642 fol. Ultimus Bouquetus in SS. Franc., tom. uIII, pag. 1 sqq. editionem Pitheanam iterum expressit, licet ipse plurima uerba certissime deprauata conqueratur, que deficientibus codicibus manuscriptis emendari ac sanari non possint. Asseruabatur tamen unicus isque authenticus Abbonis codex in bibliotheca monasterii S. Germani a Pratis, cuius congregationis membrum ipsum Bouquetum fuisse nouimus, indeque postea in bibliothecam regiam Parisiensem illatus est. Cum igitur noue editioni accingerer, ante omnia codicis illius in fata inquirere eumque iterum  accuratissime euoluere proposui; et fauente«. cl. Guérard mox uoti compos factus sum. Siquidem ipse Pitheus librum bibliothece S. Germani obtulerat, ibique numero olim 535, postea 1633 signatus fuit. Est membranaceus in 4o minori, seculo nono exeunte exaratus, atque 43 foliis constat, quorum quodlibet bis 18 uersus exhibere solet.

Opera igitur nostra in eo precipue uersata est, ut textu ad instar codicis accuratissime expresso, omnes alicuius momenti glossas proferremus, et liber tertius, antea omissus, reliquis adderetur. Distinctiones in codice fere nunquam obuias introduximus, atque adnotationes textui illustrando necessarias, perpaucas tamen, addendas censuimus.



SCEDULA SINGULARIS CERNUI [1836 1Kb] ABBONIS DILECTO FRATRI GOZLINO.


 Cunctorum Dei plasmatum [1836* 1Kb] extimus et conleuita indignus ABBO, sincere [1837 1Kb] omnemque terrigenam [1838 1Kb] superantis [1839 1Kb] igne dilectionis amplexando fratri GOZLINO, quicquid in Christo utriusque uite manet iocunditatis.

Tue admodum mihimet acceptissime germanitatis affectio sibimet dudum destinari crebro poposcit, ut bellorum Parisiace polis, precellentissimi quoque principis ab examine [1840 1Kb] regni hucusque Odonis, nostro genitum labore codicellum didicit, tam contigui [1841 1Kb] studiosa ingenioli quam fraterni insuper non inmemor flagri [1842 1Kb] . Eandem itaque ob gratiam faustissime noueris germane, tibi hancce dirigi pagellam, cum tam rara ne umquam penes me frustretur petitio [1843 1Kb] , tum solamine omnium apud lectorem  amicissimi, ut cara finetenus uice illam mittentis fungatur; quin etiam a deuiis [1844 1Kb] prudenti dextera [1845 1Kb] releuetur. Numquam enim otio [1846 1Kb] reficiendi ob scolarum pluralitatem, cuius commoditati ubique locorum uacauerim. uerum qui [1847 1Kb] primum fuerit prolata, constat adhuc sequens pagina membranis semel [1848 1Kb] tantum mutatis, post quoque, ceu quopiam Febo, tuo sagaci lustretur arbitrio. Denique huius eliminata [1849 1Kb] directionis causa, equum autumatur depromi geminas [1850 1Kb] etiam opusculi inchoationis. Quarum siquidem prima fuerit causa exercitationis. Tunc etenim adhuc litteratorie [1851 1Kb] tyrunculus discipline, Maronis proscindebam [1852 1Kb] eglogas. Altera uero [1853 1Kb] mansuri aliarum tutoribus urbium exempli. Ceterum tam tue quam reliquorum  quidem lectorum alme caritati non istud metrice conplecti uolumen [1854 1Kb] , quod uates taxer [1855 1Kb] ,  notum fore molior [1856 1Kb] . Nullatenus quippe hic [1857 1Kb] , que penes summos repperiuntur figmenta [1858 1Kb] petas. Atqui Faunos ferasue nusquam tripudio carminis in ludum more Sileni [1859 1Kb] conglomerauerim, neu rigidas motare cacumina quercus cegerim, tum uero silue auesque menia quoque nunquam nostris sunt comitata uestigiis pre dulcedine cantionis; nec quouis modulamine Orco aliisue manibus animas tartarea eripuerim caligine ritu Orphei. Plane etiam si quando affuerit uelle, nusquam tamen his actibus fauit posse. Ergo nec positor [1859* 1Kb] quidem [1860 1Kb] nuncupor, nec figmenta hic habentur; sed nostre facultatis adsint presidia. Porro triadi nostros credidi biblos [1861 1Kb] uisu et auditu modo [1862 1Kb] decusatos [1863 1Kb] . Quorum duo quidem tam  preliis Parisiace urbis, Odonis quoque regis, quam profecto almi ac heroys [1864 1Kb] presertim mei Germani, eiusdem sedis olim egregii presulis, effulgent miraculis, alias tamen quibuslibet inauditis. Qui autem supplet trinitatem tercius, horumce ignarus constat. Nam cleronomos [1865 1Kb] , tametsi angustum [1866 1Kb] maneat situm, decentissime ornat, tum scolasticis ambientibus glosas suis in commentis obnixe complacet; allegoria uero aliquantisper cui eius indago libuerit, renitet. Cum per semet quoniam mutis [1867 1Kb] inheret uerbis, propria manu linguas [1868 1Kb] superieci. Pedes autem in omnibus opusculi uersibus adeo delegerim, quo per rarissimos forte ignorantia potiusue obliuione liquerim clodos; qui tamen periergia [1869 1Kb] queso industriaque legentis debite uirtuti restituantur.  Pentimimeris nempe seu cum cata triton trocheon eptimimeris rata [1870 1Kb] similitudine [1871 1Kb] per omnia [1872 1Kb]  currunt cesure, quanquam bucoliceptomen perpauca. Communibus preterea bannite [1873 1Kb] modis cum dieresi [1874 1Kb] et episinaliffa [1875 1Kb] non dense [1876 1Kb] usus extiti. Igitur largiente diuino munere, suggessit hecine mihi facultas. Quid plura? Catalecticus cunctus existit uersus. Tum multa prorsus alia lectori seria [1877 1Kb] parebunt indita. Nec tamen putetur hoc ob aliud factum, nisi materiam uel a tua, dulcissime  frater, prudentia hauriendam, seu cuiuspiam [1878 1Kb] alterius diserti [1879 1Kb] , cum ad manus uenerit metrici. Dactilici quidem uersiculi trimetri prepositi causam enucleant [1880 1Kb] sui, sed minime exauditi. uerum quod haud apud magistrum, saltem mereantur nancisci penes germanum.

Gaudia quod radii Febo, tibi sint et honores,
Cum fine in finem, clam quoque fine Deo.


 EXPLICIT EPISTOLA.



uERSICULI AD MAGISTRUM DACTILICI.


 O pedagoge sacer meritis
Aymoine piis radians
Digneque sidereo decore:
Perrogitat matites [1881 1Kb] liniens
Ore pedes digitosque tuos,
Cernuus Abbo tuus iugiter
Sume botros, tibi quos tua fert
uitis [1882 1Kb] adhuc uirides; rubeant
Imbre tuo radiisque tuis,
Continuo seris atque fodis [1883 1Kb]
Tu, celebrande, putas et eam
 Nuncque cupis, niteat pluuiis
Alterius, iubare alterius?
Dulce cui tribuas rogo mel.
Nam tibi palmes et uua manet.
Floruit has mihi Parisius
Nobilis urbs, ueneranda nimis,
Bella precans sua ferre tibi.
Agnita cuius ut orbe uago
Sepiat [1884 1Kb] ethera palma uolans,
Doxaque regnet ubique micans,
Ore tuo gradiente super.



INCIPIT LIBER PRIMUS BELLORUM PARISIACAE URBIS.


 Dic alacris saluata Deo Lutecia summo,
Sic dudum uocitata, geris modo nomen ab urbe
Isia, Danaum late media regionis,
Que portu fulget cunctis uenerabiliori;
Hanc Argiua sitis celebrat perauara gazarum,
Quod nothum species metaplasmi modo nomen
O collega tibi, Lutecia, pingit honeste
Nomine, Parisiusque nouo taxaris ab orbe,
Isie quasi paris merito pollet tibi consors;
Nam medio Sequane recubans, culti quoque regni
Francigenum, temet statuis per celsa [1885 1Kb] canendo;
Sum polis, ut regina micans omnes super urbes!
Que statione [1886 1Kb] nites cunctis [1887 1Kb] uenerabiliori.
Quisque cupiscit opes Francorum, te ueneratur,
Insula te gaudet, fluuius sua fert tibi giro
 Brachia, complexo muros, mulcentia circum
Dextra tui pontes habitant tentoria limfe
Leuaque claudentes [1888 1Kb] ; horum hinc inde tutrices
Cis urbem speculare falas [1889 1Kb] , citra [1890 1Kb] quoque flumen.
Dic igitur prepulchra polis, quod Danea [1891 1Kb] munus
Libauit tibimet soboles Plutonis amica,
 Tempore quo presul Domini et dulcissimus heros
Gozlinus temet pastorque benignus alebat.
Hec, inquit [1892 1Kb] , miror, narrare potest aliquisne?
Nonne tuis idem uidisti oculis? Refer ergo!
uidi [1893 1Kb] equidem, iussisque tuis parebo libenter.
   Hec tibi nempe litauerunt libamina seui:
Septies erias centum preter iuniores
Quamplures numero naues numerante carentes,
Extat eas moris uulgo barcas resonare [1894 1Kb] ;
Quis adeo fartus Sequane gurges fuit altus
Usque duas modicumque super leugas fugiendo,
Ut mirareris, fluuius cui se daret antro,
Nil parens; abies quoniam uelauerat illum
Ac quercus ulmique simul, madide sed et alni [1895 1Kb]
 Urbem quo tetigere quidem Titane [1896 1Kb] secundo,
 Egregii Sigefredus adit pastoris ad aulam,
Solo rex uerbo [1897 1Kb] , sociis tamen imperitabat,
uertice flexo ad pontificem sic inchoat ore:
»O Gozline, tibi gregibusque tuis miserere,
Ne pereas, nostris faueas dictis, rogitamus;
Indulge siquidem, tantum transire queamus!
 Hanc urbem; tangemus eam numquam; sed honores
Conseruare tuos conemur, Odonis et omnes.«
Hic consul [1898 1Kb] uenerabatur, rex atque futurus,
Urbis erat tutor, regni uenturus et altor.
Hec contra Domini presul fidissima iecit:
»Urbs mandata fuit Karolo nobis basileo [1899 1Kb] ,
Imperio cuius regitur totus prope kosmus [1900 1Kb]
Post Dominum, regem dominatoremque potentum,
Excidium per eam regnum non quod paciatur,
Sed quod saluetur per eam sedeatque serenum.
Ut nobis, si [1901 1Kb] forte tibi commissa fuissent
Menia, quodque peregisses iustum tibi narras,
Quid fore sancires? Sigemfredus: Caput, infit,
Ensis honore meum, canibus demum quoque dignum.
Toxica, ni tamen his precibus cedas, tibi tela
 Nostra ministrabunt castella die ueniente,
Decedente [1902 1Kb] famis pestem, hoc peragentque quotannis.«
Hec ait, atque dehinc abiit, sociosque cegit.
Sic caput Aurora rapuit perdente duellum.
Nempe ruunt omnes ratibus turri [1903 1Kb] properantes,
Quam feriunt fundis acriter complentque sagittis.
Urbs resonat, ciues trepidant, pontesque uacillant;
Concurrunt omnes turrique iuuamen adaugent.
Hic comites Odo fraterque suus radiabant
Rotbertus, pariterque comes Ragenarius; illic
Pontificisque nepos Ebolus [1904 1Kb] fortissimus abba.
Hic modicum presul iaculo palpatus [1905 1Kb] acuto,
Hic eius iuuenis miles simili [1906 1Kb] Fredericus
Est ictus gladio; miles periit, seniorque
 Conualuit, sese medicante Dei medicina.
Hic uite multis extrema dedere, sed acres
Pluribus infigunt plagas, tandemque recedunt,
Exanimes Danos secum multos referentes;
Iam occidui medium uergebat ad ultima Tile [1907 1Kb]
Climatis australis quoque Apollo secutus Olimpho [1908 1Kb] .
Nil prorsus species turris renitens erat adhuc
Perfecte, fundamentis tantum bene structis
Ac modicum ductis sursum factisque fenestris
Gaudebat; belli sed eadem nocte peracti
Altius hec circumductis creuit tabulatis;
Lignea sescuple siquidem superadditur arci.
   Sol igitur Danique simul turrim resalutant;
Prelia deuotis [1909 1Kb] iaciunt immania ualde;
 Pila uolant hinc inde, caditque per era sanguis,
Conmiscentur eis funde lacereque baliste,
 Nil terras interque polos aliud uolitabat.
At turris nocturna gemit dardis terebrata---
Nox fuit eius enim genetrix, cecini quoque supra---
Urbs pauitat, ciues strepitant, et classica [1910 1Kb] clamant
Absque mora tremule cunctos succurrere turri.
Christicole pugnant, belloque resistere curant.
Belligeros inter cunctos gemini radiabant
Plus aliis fortes, alter comes, alter et abba
Alter Odo uictor, bellis inuictus ab ullis,
Confortando fatigatis uires reuocabat,
Lustrabat iugiter speculam perimens inimicos;
Qui uero cupiunt murum succidere musclis [1911 1Kb] ,
Addit eis oleum ceramque picemque ministrans,
Mixta simul liquefacta foco feruentia ualde,
Que Danis ceruice comas uruntque trahuntque.
 Occiduunt autem quosdam, quosdamque suadent
Amnis adire uada. Hoc una nostri resonabant:
Ambusti Sequane ad pelagos concurrite, uobis
Quo reparent alias reddendo iubas mage comptas!
Fortis Odo innumeros tutudit. Sed quis fuit alter?
Alter Ebolus huic socius fuit equiperansque;
Septenos una potuit terebrare sagitta,
Quos ludens alios iussit prebere quoquine [1912 1Kb] .
Hisce [1913 1Kb] prior [1914 1Kb] mediusue fuit circumue nec ullus;
Fortiter ast alii spreta [1915 1Kb] nece belligerabant;
uerum stilla quid est simplex ad caumata mille?
P geminum [1916 1Kb] fidos [1917 1Kb] raro quamuis uegetabat [1918 1Kb] ,
Mque [1919 1Kb] truces posthac [1920 1Kb] chile [1921 1Kb] ---seranta [1922 1Kb] chile [1923 1Kb] id extat [1924 1Kb] ---
Hice recenter eunt uicibus turrim, iuge [1925 1Kb] fedi [1926 1Kb]
 Ingeminant bellum; clamor fremitusque fit altus,
Ingentesque replent uoces hinc inde ruentes
Aethera, saxa fremunt parmas quatientia pictas,
Scuta gemunt, galee strident traiecta sagittis.
Huc [1927 1Kb] preda redeunt equites, certamina stipant,
Incolumes adeunt speculam saturique ciborum,
Anteque durcones [1928 1Kb] multi repetunt morientes,
Quam lapides iaciant illamque [1929 1Kb] grauent lapidando.
Dulce quibus flamen [1930 1Kb] Dane [1931 1Kb] spirantibus aiunt,
Queque suo lacerans crines lacrimansque marito:
»Unde uenis? fornace [1932 1Kb] fugis? scio, nate diabli,
Hanc nullus poterit uestri superare triumphus?
Non tibi nunc cererem uel apros bacchumque litaui?
 Tamque cito quare repedas ad tegmina stratus?
Hec iterum gestisne tibi poni? redeunte
 Elluo, sic alii? similem mereantur honorem!«
Clibanus ob humile quantum [1932* 1Kb] specule [1933 1Kb] sinuatus [1934 1Kb]
Seua per ora duit [1935 1Kb] quamuis ignobile nomen.
Ima dehinc ardent eius disscindere scisci [1936 1Kb] :
En inmane foramen hians, maius quoque dictu!
Apparent penitus proceres iam nomine citi,
Cristatosque [1937 1Kb] uident cunctos, quibus atque uidentur,
Conspiciuntque uiritim omnes non intreuntes.
Horror enim uetuit, quod non audacia sumpsit.
Orbita [1938 1Kb] mox a turre teres iaculatur in illos,
Bis ternis [1939 1Kb] arcens animas direxit Auerno,
Perque pedes tracti numerum complent morientum.
Tum foribus posuere larem [1940 1Kb] , uulcania [1941 1Kb] cura;
 Hinc multare uiros rentes [1942 1Kb] et perdere turrim.
Fit rogus horribilis, fumusque teterrimus inde
Nubila militibus miscet, succedit et umbris
Scilicet arcs [1943 1Kb] piceis, hora ueluti diuturna,
Nam tulit hec minime sufferre diu sibi notos,
Sed nostri Dominus miserescens uertere iussit
In sortem cecam populi nebulam generantis.
Fortius ille furens Mauors regnare sategit [1944 1Kb] .
Signifer en geminus concurrit ab urbe benigna [1945 1Kb]
Lancea bina gerens speculam conscendit, amictum
Auribus immodicis croceum formido Danorum;
Tunc centena quium [1946 1Kb] pepulit cum sanguine uitam
Centeno catapulta [1947 1Kb] nimis de corpore pernix,
Hospiciumque comas [1948 1Kb] ducti lintresque reuisunt.
 Lemnius hic moritur claudus, magno superante
Neptuno, humectant latices incendia fusi.
Pestifere gentis miles percussus acerbo.
Rotbertus felix iaculo spirauit ibidem,
Atque Deo pauci uulgo periere iuuante.
Erubuere tamen posthac ueluti lupus audax
Nil rapiens prede. repetitque quidem nemus altum,
Subtilemque nimis secum retulere fugellam.
Tercentum exanimos flentes Charone receptos
Nox comitans [1949 1Kb] , turris studuit uulnus medicari.
Hec duo bella sui residens in limite [1950 1Kb] currus
Ante Nouember adest, gelidus supplere [1951 1Kb] Decembri,
Solibus [1952 1Kb] is caudam [1953 1Kb] ternis quam cederet [1954 1Kb] anni.
    Sole suos fuluo radios fundente sub ethre
Sorte [1955 1Kb] Dionisii lustrant [1956 1Kb] equidem recubantes
 Macarii [1957 1Kb] Sequane ripas, et castra beatum
Germanum circa teretem [1958 1Kb] componere uallis
Commixto lapidum cumulo glebisque laborant.
   Post montes et agros, saltus [1959 1Kb] , camposque patentes
Ac uillas equites [1960 1Kb] peragrant peditesque cruenti,
Infantes, pueros, iuuenes, canamque senectam,
Atque patres natosque necant, necnon genetrices:
Coniugis ante oculos cedem tribuere marito,
Coniugis ante oculos strages gustat mulierem,
Ante patrum faciem soboles necnon genitricum!
Efficitur seruus liber, liber quoque seruus,
uernaque [1961 1Kb] fit dominus, contra dominus quoque uerna.
uinitor agricoleque simul cum uitibus omnes
 Ac tellure ferunt crudeles mortis habenas.
Francia iam dominisque dolet famulisque relicta,
Here [1962 1Kb] gaudebat nullo, lacrimisque rigatur.
Nulla domus stabilis uiuo regitur dominante.
A tellus opulenta gazis nudatur opimus,
Sanguiuomis, laceris, atris, edacibus [1963 1Kb] equo [1964 1Kb]
uulneribus, predis, necibus, flammis, laniatu,
Prosternunt, spoliant, perimunt, urunt, populantur
Dira cohors, funesta falanx, cetusque seuerus.
Posse fauebat eis actutum, uelle quod ipsum
Omnia se uisum gestabant ante cruentum.
ualles [1965 1Kb] diffugiunt humiles, tumidi [1966 1Kb] prius Alpes,
Arma, simul diamant [1967 1Kb] lucos cum corde fugaci.
Nemo patet, fugiunt omnes, heu! nemo resistit.
 Sic decus a regni pro posse tulere uenusti,
Sic celebris specimen [1968 1Kb] cimbis portant regionis!
Terribiles inter acies tamen adstitit acta
Parisius ridens media inperterrita tale.
   Ergo bis octonis [1969 1Kb] faciunt mirabile [1970 1Kb] uisu,
Monstra rotis ignara, modi [1971 1Kb] compacta triadi,
Roboris [1972 1Kb] ingentis, super argete [1973 1Kb] quodque [1974 1Kb] cubante
Domate sublimi cooperto. Nam capiebant
Claustra sinus archana [1975 1Kb] uteri penetralia uentris [1976 1Kb]
Sexaginta uiros, ut adest rumor, galeatos.
Unius obtinuere modum forme satis ample
Completis autem geminis, ternum peragendo [1977 1Kb]
Mittitur arte [1978 1Kb] fala [1979 1Kb] uexare [1980 1Kb] falarica [1981 1Kb] binos
 Artifices [1982 1Kb] neruis iaculata uno quoque plectro.
Sic nobis letum [1983 1Kb] primi meruere paratum;
Mox monade [1984 1Kb] necata obiit seuissima dias [1985 1Kb] .
    Mille struunt etiam celsis tentoria rebus
Tergoribus collo demptis tergoque iuuencum.
Bis binos tressisue [1986 1Kb] uiros clipeare [1987 1Kb] ualebant [1988 1Kb] ,
Que [1989 1Kb] pluteos [1990 1Kb] calamus uocitat cratesue [1991 1Kb] latinus.
Nox nullam recipit requiem nullumque soporem;
ueloces acuunt, reparant, cuduntque sagittas,
Expediunt clipeos, ueteresque noui efficiuntur.
   Cumque senis Febi fulgor iam scandit in almas
Quadrigas agilis, noctemque repellit opacam,
Atque suos oriens oculos demittit in urbem,
En proles Satane subito castris furibunde
Erumpunt, trepidis nimium telis onerate;
Ad turrim properant, tenues ut apes sua regna
Distentis adeunt humeris casiaque thimoque
 Arboreisque simul uel ameni floribus agri:
Haud secus infelix populus contendit ad arcem
Pressis fornicibus [1992 1Kb] humeris ferroque tremente.
Ensibus arua tegunt, Sequanam clipeis, et in urbem
Plumbea mille uolant fusa densissime mala
Atque serunt pontes ualidis speculas catapultis.
Mars hinc inde furit surgens, regnatque superbus;
Totius ecclesie cumuexa [1993 1Kb] boando metalla [1994 1Kb]
Flebilibus uacuas supplent camoribus auras.
Arcs nutat, ciues trepidant, ingensque tubarum
uox resonat, cunctosque pauor cum turribus intrat.
Hic proceres multi fortesque uiri renitebant;
Antistes Gozlinus erat primas super omnes,
Huic erat Ebolusque nepos Mauortius abba;
Hic Rothbertus, Oddo, Ragenarius, Utto, Erilangus;
 Hi comites cuncti, sed nobilior fuit Odo,
Qui totidem Danos perimit, quot spicula [1995 1Kb] mittit.
Dimicat infelix populus pungnatque benignus.
Tres armauit atrox cuneos, quibus obtulit arci
Maiorem, picto [1996 1Kb] ponti [1997 1Kb] geminosque [1998 1Kb] parone [1999 1Kb] ,
Hanc [2000 1Kb] sat opinati superare, hunc [2001 1Kb] si potuissent.
Hec bellum patitur, multo maiora set ille;
Hec depicta gemit uario sub uulnere rubra,
Ille uirum luget uires obitusque fluentes.
Sanguine nulla uia urbis adest intacta uirorum,
Prospiciens turrisque nichil sub se nisi picta
Scuta uidet, tellus ab eis obtecta latebat.
Inde super cernens lapides conspexit acerbos,
Ac diras, ut apes dense, tranare cateias [2002 1Kb] .
 [Iuppiter aspiciens dardos prospexit acutos] [2003 1Kb]
Inter sese aliud turrimque nichil metit ether.
uox inmensa, metus maior, strepitusque fit altus.
Hi bellant, isti pungnant, resonantibus armis
Prelia Normanni exacuunt crudelia sane.
Nullus habet terre totidem qui uiuere natus [2004 1Kb]
 Indutos gladiis pedites spectaret in unum,
Et tanta miraretur testudine picta.
Hac sibi confecere polum uitam nutrientem [2005 1Kb] ,
Quem nullum superare caput cupiebat eorum,
Ast infra capiunt tetre necis arma frequenter.
Mille dabant pungnam pariter stantes in agone,
Mille simul, turrim quoniam contingere cuncti
Haud una poterant, turmis certare studebant.
Arcs speculans, nudis quoniam chelis [2006 1Kb] inimicus
Ingeminat populus certamen et ore patenti,
Erectas taxos [2007 1Kb] arcos conuertit in uncos [2008 1Kb] ;
Unius hinc iaculum transmittitur os in apertum,
Quem subito conans alius clipeare [2009 1Kb] migrantem,
Nempe cibum gustat primus quem repserat [2010 1Kb] ore,
Ad ueniens autem numerum qui clauderet almum [2011 1Kb]
 Hos nitens geminos auferre latenter, et ipse
Perculsus faretra, turri ueniam quoque poscit.
Sub clipeo illos alii conduntque trahuntque,
Unde furore nimis pingues bellum renouarunt.
Scuta cient planctus, saxis ferientibus, ipsa,
Sanguineasque uomunt uoces galee subeuntes
Aethera, crudeli lorica mucrone foratur.
Respiciensque suas et quos fundauerat artus
Omnipotens fabricas modicum Danis superari,
Exhibuit nostris uires animosque ualentes,
Inpertitus eis sensus equidem tremebundos.
Tum pereunt miseri, pluresque uehuntur ad altos
Ponentes animas torquentibus arma faselos [2012 1Kb] .
Iam Titan celeres missos premittere curat
Oceano, pompare thoros otium [2013 1Kb] quibus abdat.
 Toruaque plebs que iam cecini tentoria turri
Texta tulit siluis flenti, cesisque iuuencis,
Quis noctem quidam bello quidamque sopore
Preteriere, quibus circumtriuere [2014 1Kb] meatus,
Penniuolas acies [2015 1Kb] uibrari [2016 1Kb] felle madentes,
Militibus noctu eximiam cernentibus [2017 1Kb] arcem.
   Mane quidem flagrante nouant certamina plenis
Arma trucum terris fixa testudine giro.
Certabant plures alii fossata studere,
Que circa resident illam [2018 1Kb] , sulcosque replere;
Hinc glebas specubus frondesque dabant nemorosas,
Atque suo segetes etiam fetu uiduatas,
Prata simul, uirgulta quoque, et uites sine gemmis,
Hincque senes tauros pulchrosque boues uitulosque,
Postremumque necant elegos, heu! quos retinebant
 Captiuos, sulcisque cauis hec cuncta ferebant,
Idque die tota stantes agitant in agone.
   Hocce pius cernens presul, clara lacrymando
uoce uocat domini Saluatorisque parentem:
Alma redemptoris genetrix mundique salutis,
Stella maris fulgens cunctis preclarior astris,
 Cede tuas precibus clemens aures rogitantis;
Si tibi me libeat missas umquam celebrare,
Impius atque ferox seuus crudelis et atrox,
Captiuos perimens, laqueo necis inretiatur!
Arce repente uolans telum deferre sategit
Antistes Gozlinus, huic [2019 1Kb] quod flendo precatur,
Qui uinctos uinctus mortis dimisit habenis,
Atque miser sociis tendit clipeumque pedemque.
Os soluit, uirtute ruit, sulcosque repleuit
Mensurans terram, spirans animam male natam,
Captiuos iuxta tritos gladio nimis eius.
   Urbs in honore micat celse sacrata Marie,
Auxilio cuius fruimur uita modo tuti;
Hinc indicibiles illi, si forte ualemus,
Reddamus grates, placidas rebemus et odas,
 uox excelsa tonet, laudesque sonet quia dignum:
Pulchra parens salue Domini, regina polorum,
Nostra nites altrix, orbis constas dominatrix;
Que seuis manibus Danum gladioque minace
Soluere Lutecie plebem dignata fuisti,
Lutecieque satis poteras conferre salutem,
Que lubrico Saluatorem cosmo genuisti.
Celicoli cetus, uirtutes ac dominatus,
Primatusque, potestatesque, thronique polorum,
O genetrix sobolis summi regis celebranda,
Te gaudent, recolunt, laudant, uenerantur, adorant,
O felix uteri thalamo que claudere mater,
Quem celi nequeunt, tellus, uastum mare, quisti;
Atque tuum delecta patrem nobis peperisti.
Luna micans solem multo plus te renitentem
 Fudisti terris, et eas quo plena manebas
Inradiando, genus nostri lapsum reparasti.
Ergo cui, regina poli, conponere quibo?
Sanctior es cunctis, sexu felicior omni.
Cultorum miserere tui iam nata potentis;
Gloria, laus et honor, radiansque decus tibi semper;
Sit benedicta Dei mater sceptris in Iesu.



   Febus abit, noctisque redit caligo serene,
Excubiisque nequam [2020 1Kb] turris sepitur opimis [2021 1Kb] .
Aurora girante polos, girantur et arces;
Mortiferis siquidem telis quatientibus illas,
Arrietes conflant [2022 1Kb] , unumque locant ab eoo
In turrim, contemplatur septentrio celsa
In portas alium; tenuit contra latus eius
 Oc que sidens ternum. Magno cum pondere nostri
Tigna parant, quorum calibis dens summa peragrat,
Machina quo citius Danum quisset terebrari;
Conficiunt longis eque lignis geminatis
Mangana que proprio uulgi libitu uocitantur,
Saxa quibus iaciunt ingentia, seo iaculando
Allidunt humiles scenas [2023 1Kb] gentis truculente.
Sepe quidem celebrum ceruice trahunt elegorum,
 uah! multosque terunt Danos, plures quoque peltas [2024 1Kb] .
Immunis [2025 1Kb] clipeus fractu nullus fuit hictus [2026 1Kb] ,
Quem [2027 1Kb] talis tetigit, non ullus morte misellus [2028 1Kb] .
Ast infelices foueas supplere falanges
Nequiquam tendunt, potuere replere nec ullam.
Nitebantur enim arietibus pessumdare turrim;
Quos quoniam nequeunt equis deducere campis,
Corripiunt ternas rabidi kimbas [2029 1Kb] satis alta
Frondiuagis equidem siluis grauidare flagrantes,
Postremum uulcanus eis inponitur ardens.
Flammiuomas oriens dimittit eas pedetemptim,
Anguinisque [2030 1Kb] trahebantur ripas secus ipse
Ad pontem, seu conspicuam conburere turrim.
Silua uomit flammas, arent latices pelagique,
 Terra gemit, uirides herbe moriuntur ab igni;
Lemnius atque potens Neptuno stat pede trito [2031 1Kb] ,
Regna poli furuus penetrat, nubesque peragrat.
Hinc tellus et ager, limfe celique cremantur;
Urbs luget, speculeque timent, et menia deflent;
Heu, quam magna oculis manant lacrimosa beatis
Flumina! Dant pulchri iuuenes, sed et alba senectus,
Merentes gemitus, matresque iubas laniando
Terga dabant sicce, crinesque per arua reuoluunt---
He colafis nudata suis iam pectora tundunt.
At secuere genas alie lacrimis madefactas!
Tum trepidant ciues, cunctique uocant celebrandum
Germanum: Miserere tuis, Germane, misellis!---
Parisius presul fuerat sanctissimus olim,
Inlustrabat eam cuius uenerabile corpus---
 Menia Germani nomen recinunt, et in omni
Exclamat miles specula primique uirorum:
O famulis, Germane, tuis succurrere disce!
Littora seu liquidi laticis [2032 1Kb] pelagus ciet [2033 1Kb] altum,
Sidereosque thronos quibus emicat, ut iubar almus
uerberat innumerus, echo comitante, boatus;
Germanum respondet et urbs uocitantibus ipsum.
Concurrunt matres pariter iuuenesque puelle
Ad Sancti tumulum, suffragia poscere grata.
Infelix et ob hoc populus subiit nimis alta
Gaudia, subsannans ciues Dominique cateruam.
Scuta dabant alapis reprobo risu saturatis,
Argutoque tument horum distenta boatu
Guttura, et, urbanis plangentibus, era magno
Implentur sonitu, clamore minus nichil amplo,
 uox auditur in excelsis, et luctus in ethris!
At Deus omnipotens omnis fabrice reparator
Orbis, adest precibus Sancti rogitatus, et ipse
O Germane, uenis humili succurrere plebi
Auxilio, lapidumque salire struem super altam
Flammiuomas puppes, pontem ne lederet ulla,
Ipse cegisti, pontem sustentat is agger.
Continuo Domini populus descendit ad ignes,
 Quos mergens in aquas, naues cepit sibi uictor;
Hincque Dei sumpsit felix gaudere caterua,
Unde prius dixit gemitus magnosque dolores.
Sic nostris geritur, bellumque diesque recedit,
Noxque falam gurdis [2033* 1Kb] mandat custodibus ipsam.
Sole suas nondum claras subeunte quadrigas,
Sub luce reueunt crates sua ad oppida furtim,
Arrietes, carcamusas uulgo resonatos,
Dimisere duos; pallos uetuit remouere;
Quos nostri capiunt gaudenter depeculantes.
Rexque Danos retulit Sigenfredus super omnes,
Quem turris metuit proprios sibi uellere ocellos [2034 1Kb] .
Sicque, iuuante Deo, durus Mauors requieuit.

.

 Ianuarii [2035 1Kb] suprema dies statuit triduana,
Hec finire sequens studuit certamina mensis.
Tercia lux huius fuerat belli, recolende
Sancta genetricis tunc purificatio Christi,
Que nostre tribuit plebi gaudere triumpho.
 Preterea conscendit equos auibus otiores
Infortuna cohors, repetens partes orientis,
Francia quas nondum populatas tristis alebat.
Cuncta prius dimisa [2036 1Kb] necans, magalia [2037 1Kb] poscit
Que Rotberto aderant Faretrato agnomine claro;
Cuius erat miles tantum obsequio modo solus,
Una domus retinebat eos. Miles seniori:
Normannos contemplor, ait, cursim uenientes!
Rotbertusque suum cupiens admittere [2038 1Kb] scutum,
Nil uidit, quoniam populus suus abstulit illud,
 Quem Danicos iussit cuneos idem speculari.
Ense forum nudo petiit tamen obuius illis,
E quibus occidit geminos, et tertius ipse
Incubuit morti, nullo sibi subueniente.
Unde nepos eius nimium tristans Adalelmus
Consulis [2039 1Kb] intererat populo, cui talia dixit:
Eia uiri fortes, clipeos sumatis et arma,
Ulciscique meum raptim properemus auunclum!
Hec, inquit, uillam petiit, congressus acerbis
Ilicet hos uicitque trucidauitque nefandos;
Normanno uillam uictor moriente repleuit.
Nil reliqui, prohibente fuga, retulere paroni [2040 1Kb]
Hec eadem Rotbertus erat nitens operari.
   Post equor [2041 1Kb] residens almi niueam [2042 1Kb] secus aulam
 Scandere Germani temptant crebrius uocitati,
Eius qua speciem constat lucere sepulchri.
Hic iacuit suimet iugiter uenerabile corpus,
Nobiliusque monasterium cunctis fuit illud,
Nustria que refouere sinu discebat in amplo.
 Hinc propriis fuerit famulis gestatus in urbem.
Ipse [2043 1Kb] Danos, quicumque dabant uestigia prato,
Militibus speculam cernentibus [2044 1Kb] urbis in eius
Rure sitam, fugiente mora tradit capiendos.
   Ecclesiam cuius [2045 1Kb] penetrans lacerare fenestras
Ictibus arboreis unus uitreas lanionum,
Continuo amenti rabie confunditur atrox
Curribus Eumenidum piceis artatus [2046 1Kb] ab almo [2047 1Kb] ,
Morsque sequens miserum perdit, pietate remota,
Hisque fatigatus causis inferna petiuit.
Mi Germane sacer, cura ne spiritus olim
Illa meus subeat, cuius miracula canto.
Hec et quo supplere queam, faueas, precor, alme;
Summa patris summi, natique, rogato [2048 1Kb] , columba [2049 1Kb]
 Ore meo sedeat, mentem repleat, pie domne,
Actibus atque sacris uirtutum floribus ornet,
Expulsis sestrice [2050 1Kb] sacra [2051 1Kb] uitiis procul atris.
   Torriculi scandens alius sublime cacumen,
Mutat iter per quod subiit, gressus quoque uoluit
Ardua precelsi nimium per culmina templi;
Ossa cui fregere sacri fastigia tecti,
Germani meritis urgentibus. Hoc super urbis
Pergama [2052 1Kb] stans uenturus [2053 1Kb] Odo rex prodidit omni
Stipanti semet plebi, digito manifestans.
Ipse Danum semet retulit uidisse cadentem.
   Tercius adueniens oculos direxit in amplum
Mausoleum Sancti, nolens quos liquit ibidem.
 Quod subiens quartus, superis est demptus ab auris,
Obticuitque sub occidua mox sorte sopitus.
   Fortunate tui quintus, Germane, parentis
Accelerat reserare thorum; primo sed adempto
Percutit hinc saxo proprium pectus, patientem
A cathedra cogens animam decedere pestis,
Que nolens baratri tetigit cenacula tetri.
Inlustrem sobolis sancte seruat genitorem
Dextera, leua sacram prolis retinet genetricem;
Est Eleutherius pater, est Eusebia mater.
   Proh dolor! en medius cecidit pons nocte silenti,
Obsitus alluuiis tumida bachantibus [2054 1Kb] ira.
Nam sparsim Sequana circumfudit sua regna,
Exuuiisque [2055 1Kb] suis obtexerat equora campum.
Australis gestabat eum [2056 1Kb] uertex, sed et arcem
 Que tellure manet Sancti fundata boati [2057 1Kb] .
Urbis inherebant [2058 1Kb] dextris, alter [2059 1Kb] sed et altri. [2060 1Kb] .
Mane quidem surgente Dani surgunt simul acres,
Atque rates subeunt, armis onerant clipeisque,
 Transque natant Sequanam, turrim cinguntque misellam.
Multa dabant illi densis certamina telis.
Urbs tremuit, lituique [2061 1Kb] boant, lacrimisque rigantur
Menia, rusque gemit totum, pelagusque remugit.
Aera circumeunt lapides et spicula mixtim;
Exclamant nostri, clamantque Dani simul omnes;
Terra tremit, nostri lugent, letantur et illi.
Dumque uolunt, ciues nequeunt succurrere turri
Atque uiris bello deferre iuuamen anhelis,
Quos ualide numero bellantes sub duodeno
Rumfea uel formido Danum non terruit umquam.
Difficile est dictu bellum, set nomina [2062 1Kb] subsunt:
Ermemfredus, Eriueus, Erilandus, Odaucer,
 Eruic, Arnoldus, Solius, Gozbertus, Uuido,
Ardradus, pariterque Eimardus, Gozsuinusque.
Seque neci plures [2063 1Kb] sociarunt ex inimicis.
Hi [2064 1Kb] quoniam nequeunt animis curuarier atris,
Aestibus accingunt carpentum arentibus arcis
Ante fores gurdi [2065 1Kb] miserande gramine plenum;
Fulmineisque uelut Febo sub rura procellis
Nox uacua celi specie [2066 1Kb] confunditur alta,
Fas [2067 1Kb] nulli arridente suum contemnere doma [2068 1Kb] ---
Haud secus occuluit fumus speculam catapultis
Inmersis aliquantisper feruore [2069 1Kb] tonante.
Quisque [2070 1Kb] rogi proprios flatus ne clade perirent
Accipitres loris permisit abire solutis;
Quem [2071 1Kb] dum iam cupiunt omnes extinguere, desunt
 uasa quibus possent latices haurire fluentes.
Namque Danum formidabant ausum fore nullum
Aequora iam Confessoris contingere gressu,
Pansa prius propter meritis miracula Sancti.
Haud [2072 1Kb] modicam retinent solum nisi quippe lagenam,
Que claram iaciendo focos Sequanam super altos,
Seruantum fugit digitis dilapsa sub illos [2073 1Kb] ;
uulcano periit claudo Neptunus inermis.
Larque [2074 1Kb] super turrim saliit, contriuit et omnem.
Robora congeminant gemitus oppressa sub igni,
Plus bello dominante rogo. Dimittitur illa
Militibus, pontis subeunt extrema relicta.
Prelia constituunt [2075 1Kb] illic noua seuaque seuis,
Donec ad alta caput flexit Phebus uada ponti.
 Pila dabat rupesque simul celeresque cateias
Plebs inimica Deo, pransura Plutonis in urna [2076 1Kb] ;
Sed quia conflictus talis [2077 1Kb] superare nequibat [2078 1Kb]
Militibus clamare: Fidem cepit, sed inanem,
Ad nostram properare, uiri, nolite timere!
Pro dolor! alloquiis sese credunt male finctis,
Sperantes precio redimi potuisse sub amplo;
 Non alias uere caperentur luce sub illa,
Heu, nudi gladium subeunt gentis truculente,
Et celo mittunt animas liuore [2079 1Kb] fluente;
Martyrii palmam sumunt caramque coronam.
   Mox reliquis [2080 1Kb] ut uisus adest [2081 1Kb] gentilibus Erueus,
Rex, quoniam facie splendens formaque uenustus [2082 1Kb] ,
Creditur, atque sui donis grassante [2083 1Kb] tuetur;
Protenus [2084 1Kb] intuitu fuso cernendo [2085 1Kb] sodales
Dilectos plecti [2086 1Kb] , tamquam leo sanguine uiso
Ipse furit, conansque manus uitare tenentum,
Undique ui uoluit semet ceu nexus, ut arma
Sumeret, ulcisci [2087 1Kb] proprios socialeque uulnus;
Obtentuque carens ipso, sic insuperata
Limphantes [2088 1Kb] potuit qua uoce tonauit in aures:
Cedite me tensa ceruice, pecunia prorsus
 Nulla meam tractet uitam, morientibus istis!
uiuere quid sinitis? Frustratur uestra cupido!
Que lux haud eius, micuit sed crastina flatu.
Que uoces, que lingua, quod os, edicere possunt
Bella tot his prato egregii commissa relati [2089 1Kb] ?
Quotque necauerunt Normannos hic? quot et urbi
Duxerunt secum uiuos! Iam nullus eorum
Tunc audebat agrum Sancti conscendere latum.
Quorum, pre terrore, uirum certamina promo,
Corpora crudeles Sequane tradunt sine uita,
Laus corum [2090 1Kb] iugiter nomenque per ora uirorum,
Insignesque simul mortes et bella uolabunt,
Sol radiis donec noctis pompare tenebras [2091 1Kb] ,
Luna diem, stelle pariter conponere discant.
Prosternuntque dehinc speculam de morte dolentem
 Custodum. Cecidit telo quatiente Danorum
Signifer; hic artus misit flatumque Charoni.
Nemo meis super hoc dictis insurgere bello
Decertet; siquidem nemo nil uerius ullus
Expediet, quoniam propriis obtutibus hausi;
Sic etiam nobis retulit, qui interfuit ipse
Atque natando truces gladios euadere quiuit.
   Tum Sequanam saliunt, Ligerumque petunt patriamque.
Has inter geminas peragrant predam capientes,
Quam regio ipsa meo pandet iussu dominante.
Interea sperans Ebolus, fortissimus abba,
Gentiles quod in hanc issent cuncti, prope solus
Arce ruit [2092 1Kb] , dardumque ferens castella petiuit
Illorum, hastamque uibrans proiecit in ipsa;
 Non sonipes retulit nobis hunc, nec tulit illuc.
Confestim socium nixus munimine, seua
Castra petit, murosque ferit; quo Lemnius adsit
Ipse iubet; pugnant nostri, constantius illi;
Argutus [2093 1Kb] nimium fremitus iam fumat ab illis,
Exiliuntque foras, uulgusque fugant sine tactu,
Extiterant plures quoniam nobis; tamen illis
 Obuius hic Ebolus, sociique simul, stetit heros.
Haud illum fuerant audentes tangere ferro;
Quingentis etiamsi tunc subnixus adesset
Qualis et ipse fuit, castris sese daret ultro,
Ast animas propria de sede repelleret omnes;
At quia militibus caruit, sic ludere cessat.
   Nustria, nobilior cunctos [2094 1Kb] regionibus orbis,
Que uaste fueras procerum genetrix dominantum,
Ne pigeat capta turri producere, queso,
Quot uel quas hausere [2095 1Kb] Dani palmas tibi, necno
Ubera quot pecorum mulsere tuum peragrando
Distentum uariis tractum gazis tamen olim [2096 1Kb]



Mi soboles [2097 1Kb] , aliquis censere potest? Etiamsi
Affuerint cuncte uolucres, erumpere uoces
 Tot nequeunt, hominum quot equum pecudumque boumque
Sublegere [2098 1Kb] mihi natos natasque suumque;
Flumina balatu agnorum, mea gramine leta
Prata sonant [2099 1Kb] denso mugitu tempe iuuencum,
Ceruorumque nemus rauco clamore remugit,
Grunnitusque mei siluas scindebat aprorum.
Hec mihi subduxere truces, si noscis et audis!
   Hec oculis equidem petii, sistens super urbis
Menia, nec uisu claudebantur neque ritmo [2100 1Kb] ;
At quoniam cingi nequeunt pratis nec ab agris,
Efficitur bostar Germani antistitis aula,
 Completur tauris, succulis [2101 1Kb] , simisque capellis.
Longa trahunt illic suspiria tumque dehiscunt [2102 1Kb] ,
Corpora flant dulces uentos [2103 1Kb] cruciante dolore.
Adueniunt stabulatores [2104 1Kb] , ea ferre quoquine
Nitentes, cum iam maneant epule innumeratis
uermibus, ecclesia quorum fetore repleta;
Exportant [2105 1Kb] , Sequane referunt [2106 1Kb] , non nempe quoquine,
Ecclesiamque piant bouibus, nec ceditur ultra.



Legisti predas, etiam cognosce trophea!
Restitit [2107 1Kb] oppida queque capi suprema uoluntas;
Obfuit at, Domino tribuente, infirma potestas [2108 1Kb] .
Carnoteno [2109 1Kb] innumeros conflictus applicuerunt
Allofili, uerum liquere cadauera mille
 Hic quingenta simul, rubeo populante duello.
Una dies istum uoluit sic ludere ludum,
His ducibus, Godefredo, nec non et Odone;
Belligeri fuerant Uddonis consulis ambo.
Idem Odo preterea opposuit se sepius illis,
Et uicit iugiter uictor. Heu, liquerat illum
Dextra manus bello quondam, cuius loca cinxit
Ferrea, pene uigore nichil infirmior ipsa!
Nec satius quicquam sortiti apud hi Cinomannos,
Haud equidem relique cesserunt suauius urbes.
Iam quia Apollo [2110 1Kb] rogat, calamus requiem mereatur.



TERMINATUR PRIMUS, ORDITUR SECUNDUS BELLORUM PARISIACAEPOLIS CODICELLUS.


 Surgito Musa celer, lampas accendit eoa [2111 1Kb]
Climata, luciferam propera preuertere plantam.
Saxonia uir Ainricus fortisque potensque
uenit in auxilium Gozlini, presulis urbis,
At tribuit uictus illi letumque cruentis
Heu paucis, auxit uitam nostris, tulit amplam
His predam. Sub nocte igitur quadam penetrauit
Castra Danum, multos et equos illic sibi cepit.
Agmen Ainrico cedente nimis lanionum,
Efficitur celsus nimium clamor fremitusque;
Deserit unde quies nostros, et menia [2112 1Kb] uallant.
Inmodicas uoces flauere Dani morientes,
Inmenso resonant ciues clangore, pauentes
Ut solitum paterentur ab his ex more laborem.
Sic et Ainricus postremum castra reliquit,
 Culpa tamen, fugiente mora, defertur ad arcem.
Pila ministrabant acidas [2113 1Kb] referendo salutes.
Ianua militibus reseratur, comminus acre
Urgetur bellum, clipei labuntur et enses.
uita meos adamat dextros oditque sinistros,
 Infestos adamat mors, uita gubernat amicos.
Inde sopor repetit ciues miserosque fugella.
   Rege Sigemfedo [2114 1Kb] simul ast Odone loquente,
Protenus [2115 1Kb] a specula currentes agmine multo,
Ducere forte truces secum conantur Odonem;
Qui primum feriendo, fale fossata uolatu
Transsiliit propero, clipeum gestansque cateiam [2116 1Kb] .
More suo functus bello uersus stetit heros,
Exiliere uiri domino suffragia dantes,
Nobilibusque stupent eius super artibus omnes.
   Conspiciens Sigemfredus nostros in agone
Esse feros, inquit sociis. Hanc linquite sedem,
Hic non stare diu nostrum manet [2117 1Kb] , hinc sed abire!
Ergo suas ut Ainricus secessit ad aulas,
Germani teretis contemnunt litora sancti,
 Aequiuocique legunt, cuius factis bene uescor,
Circumeunt castris equor [2118 1Kb] , seo et undique uallo
Clauditur a dominusque meus, quasi carcere latro,
Ipse nichil peccans; murus circumdedit eius
Ecclesiam nostro celsam cogente reatu.
    Denique rex dictus denas capiens argenti
Sex libras nitidi nobis causa redeundi,
Normannis sese cunctis comitantibus, optat
Mel dulcis fluuii limfis conferre marinis,
Qualiter osque freti caudam Sequane rapit albam
Equoreumque caput pennis quatitur Sequaninis
Ostentare [2119 1Kb] ; sed his [2120 1Kb] autem nolentibus, infit:
Eia Dani, muros urbis lustrare potentes;
Pergama circumquaque uiri uestite ualentes,
Et scapulas arcu ualidisque honerate sagittis!
Quisque ferat lapides, sed et undique tela ministret!
Hoc etiam bellum conabor et ipse uidere!
Quo sermone quiescenti, surgunt simul omnes,
In-que-sulas penetrant, urbis sedes quibus [2121 1Kb] extat,
Menia circumeunt trucibus gladiis honerati [2122 1Kb] .
 Degressique [2123 1Kb] foras nostri circumdare turres,
Occidunt reges geminos pluresque aliorum,
Fallacesque fugam diamant [2124 1Kb] uerique triumphum.
Amnis in auxilium nobis Sequane fuit altus,
Quos [2125 1Kb] sorbens penitus mersit, transmisit Auerno.
Sigemfredus ouans, ridens morientibus inquit:
Nunc uallate uiri pinnas, urbem capitote,
Mensurate metris edes, quas hic habitetis!
Inde suis: Abeamus, ait, tempus uenit ecce,
Quo gratum fuerit nobis istinc abiisse!
Mox hilaris Sequanam liquit pro munere sumpto.
Sic alii facerent, eadem [2126 1Kb] si tunc meruissent.
   Quis sentire potest, patula quod subditur aure?
Terra gemat, pontusque, polum, latus quoque mundus:
Gozlinus, Domini presul, mitissimus heros,
 Astra petit Domino migrans, rutilans uelut ipsa [2127 1Kb] ,
Nostra manens turris, clipeus, nec non bis-acuta
Rumphea [2128 1Kb] , fortis et arcus erat, fortisque sagitta!
Heu! cunctis oculos fontes terebrant lacrimarum,
Atque pauore dolor contritis uiscera scindit.
Tempestate sub hac Hugo princeps obit abba,
Eurardo Senones uiduantur presule docto;
Gaudia tunc hostes adipiscuntur sua leti.
   Qui [2129 1Kb] uigiles madide per opaca silentia noctis
Germanum nitida clarum uidisse figura
Se perhibent, metasque [2130 1Kb] sui lustrasse locelli,
Lumine gestantem rutilanti sepe laternam,
Quo sancti redolent artus forsan tumulati.
   Instabant eius feste sollemnia lucis;
Obiurgantur et hi castellanis, quia sacra
 Non celebrant, alto inde ruunt cum mente cachinno.
Mergitibus [2131 1Kb] plaustrum per rura mouent grauidatum,
Cuspide terga boum uerso nimium stimulantes.
Protinus his proprie claudis sine crimine cause
Connectunt alios, pluresque dehinc aliosque;
Certabant elegi [2132 1Kb] scapulis cornuque inuenci,
Iamque lauant proprias rubeo de sanguine costas,
 Nonque ualent axem terris disiungere fixum,
Attonitique stupent domni miracula nostri.
Soluuntur tauri, stimulusque ferox requieuit.
Lux segetis recidiua rotas spoliis uacuauit,
Atque suis clodum reuocauit motibus axem.
   Effugiens horum [2133 1Kb] quidam iussus iugulari,
Templa subintroiit Sancti, tenuit quoque bustum [2134 1Kb] ,
Pellitur inde miser profuga pietate necandus;
ue miseris! multant elegum, multantur et ipsi;
Quod munus dederant socio, simili pietate
Germani meritis nactum [2135 1Kb] cuncti meruerunt,
Celitus afflicti nimium pro talibus ausis.
Unde sacerdotes statuere, locum uenerantes,
Qui missas cursusque [2136 1Kb] sacros illis celebrassent.
Tunc omnes [2137 1Kb] cuiquam prohibent hinc tollore quicquam;
 Quod uiolans unus, proprio deferre cubili
Ecclesie tegmen studuit; sub quo manifeste
Effigies [2138 1Kb] eius repetita fuit puerilem,
Scilicet euentu nulli similante minuta,
Nota quibus fuerat pridem, nec noscitur ullo
Oppido, miror ubi uene neruique laterent,
Ossaque fugerunt pariter fugiente medulla,
uiscera spelunce tenuis foueam petiere.
Maior habebatur magnis---mirabile factum---
Is qui nuncque minor pueris moriens patet esse,
uitaque [2139 1Kb] cum gemitu fugit indignata sub umbras!
   uisus adest cuidam Domini sanctissimus idem.
Pectore carpenti requiem per nubila noctis
Marcelli sanctis precibus necnon Clodoaldi
 Accipiens liquidam manibus benedicere limpham,
Unde rigans urbem, graditur per menia circum;
Huicque uiro proprium promsit nomen, sed et urbi
Spem spondens, faciem liquit se conspicientem.
   Nobilis hac et in urbe fuit uir carne liquescens,
Deficiens etiam flatu metuebat obire,
Castellumque capi Normannis tempore in ipso.
Attulit huic ciues somnus se linquere uelle,
Urbs armis quoniam cunctis deserta manebat;
Clericus inde uenustatis mire astitit illi
Ore loquens placido, rutilans uultuque sereno:
Quid metuis? surgens tremulos depone timores,
Oblitaque fuga quamplures cerne paratos
Ad bellum! Surgens alacer, muros uidet omnes
uallatos cuneis iuuenum galeis oneratum.
 uoxque tonat: Tutoribus his defenditur hec urbs;
Ast ego sum Germanus, ait, huius quoque presul.
Confortare, nichil formidabis, quoniam nunc
Faucibus haud sceleratorum grassabitur hec urbs!
Affatur sanctus, redamatque uirum caro flatus;
Affatur felix, fugitque uirum mala pestis;
Alloquitur Sanctus, lecto surrexit egrotus;
 Almis faminibus sospes procedit egrotus,
Explicuit uisu noctis quod nouerat ipse.
   Luce dehinc quadam, dum gestabatur et almi
Militibus propriis corpus per menia circum,
Urbanis septem sectantibus omnipotentem
Perrogitando Deum uotis sub uoce canora,
Ceditur allofilo [2140 1Kb] de portatoribus unus
Nomine Gozbertus caclo [2141 1Kb] , percussor in umbras
Tartareas fugit moriens, icto [2142 1Kb] patiente
Nil super hoc lapidis iactu, Sancto auxiliante.
Interea cedis ualide corrupta procellis
Urbs patitur gladium exterius, leti quoque pestis
Eheu nobilium plebes penitus [2143 1Kb] laniabat;
Interius nec erat nobis tellus, obeuntum
Que prebere sepulturam membris potuisset
 Comminus [2144 1Kb] ; ulla dies nec erat, que non generasset
Urbanos [2145 1Kb] interque suburbanos truculentos
Bella, nec ulla abiit prope que non interfectos
Pestiferos secum duxisset ad antra gehenne.
   Rex igitur uenturus [2146 1Kb] Odo transmittitur inde
Francorum Karolo suprafato basileo,
Quatinus auxilio celeri succurreret urbi.
Post nullus procerum remanet nisi Marcius abba [2147 1Kb] ,
Sepe supra cuius memoratio scripta relucet.
Ipse equites ex more Danum uestire cegit
Sex solos, redeunte die quadam, super arua
Transque uolant illi [2148 1Kb] Sequanam camposque peragrant.
Ex uariis plenos armis seuoque sopore
Normannosque necant totidem fuerant quot et ipsi.
Nascitur hinc strepitus castris; horum resonante
 uoce, truces carpunt clipeos nostrique carinam.
   Nostra Dionisii tondebant littora sancti
Pecora [2149 1Kb] , que duxere [2150 1Kb] sibi crebro speculata;
uerum illis Ebolus ingiter fuit obuius abba,
Qui quorum comitem quadam strauit uice telo;
Unde Dani linquunt ripam, referuntque cadauer.
Mox Ebolus senos equites dimisit ab arce,
Quattuor hi ternosque necant certamine diro.
   Nocte quidem ciues crebrius pecorum sub opaca
Custodes adeunt, quosdamque fugant, aliosque
Attribuunt iugulis, hoc egeruntque frequenter;
Indicioque tulere [2151 1Kb] Danos urbi sine flatu
Atque simul uiuos, ut sic credi potuissent.
   In-que-sulam penetrant solito quadam uice ritu,
Menia qua resident urbis seui trecenti;
 Protinus ense quium [2152 1Kb] bino strauere [2153 1Kb] nouenos,
uulnera deposuere [2154 1Kb] quibus triginta, nec extat
Posse datum quarti lumen spectare diei.
Congressi nostrum gemini, qui morte fruentes
Egregia sanctos uexere pedes super astra;
Nam senior Segebertus erat, iunior Segeuertus.
   Forte deinde tribus cuneis cinctus galearum
Armipotens montis super Odo cacumina Martis [2155 1Kb]
 Enituit, cuius clipeos nouus inradiauit
Sol, croceo Oceani thalamo uastipcde spreto;
Hunc prius elios [2156 6Kb] adamans quam rura salutat,
Quem uisu capiunt ciues, et amore sub alto.
Ast hostes prohibere fores turris cupientes,
Transsiliunt Sequanam, uallantes littore circum.
Reddidit Odo tamen castellanis equitando
Se, medio inter seuos, Ebolo reserante
Huic portas [2157 1Kb] , cunctique stupent hoc nobile factum.
Hinc eius socios retro statim redeuntes
Ferreus insequitur hostis, post terga meando;
Plus geminis etiam leugis interfuit illis
Dictus Adalelmus superis pridem comes; idem:
Eia, suis inquit, satius pergamus in illos,
Quam nos hic illi inueniant! Adalelmus hoc inquit;
 Pestiferi petiere fugam, nostrique tropheum.
Scuta tonant, dardique uolant, et corpora Danum
Consulis arua tegunt, gladio regnante Adalelmi.
Non dimisit eos, donec repedare cegit
Ad fluuium, posthac et ouans uitorque reuersus.
   En et Ainricus, superis [2158 1Kb] crebro uocitatus,
Obsidione uolens illos uallare, necatur.
Inque suos, nitens Sequanam transire Danorum
Rex Sinric, geminis ratibus spretis, penetrauit
Cum sociis ter nam quinquagenis, patiturque
Naufragium medio fluuii, fundum petiturus,
Quo fixit, comitesque simul, tentoria morti.
Hic sua castra prius Sequane contingere fundum
Quo surgens oritur, dixit, quam linquere regnum
Francorum, fecit Domino tribuente quod inquit.
    Denique cum medius Titane [2159 1Kb] incenditur orbis,
Cumque sitit tellus pecorique libet magis umbra,
Silibat et gratus siluas zephyrus per amenas,
Pergama letiferis stipantur ab hostibus urbis,
Que [2160 1Kb] passim patiebatur certamen, et unum
Bellabant muri, specule, pontes quoque cuncti,
Pugnabat pelagus, contra tellus magis ampla.
Classica [2161 1Kb] ualde tonant, mensis [2162 1Kb] discedere ciues;
Eus, clamant litui [2163 1Kb] , conuiuia temnite cuncti!
Urbs terrore, simul ciues, inuaditur omnis;
Nullus in urbe locus fuerat, qui bella lateret.
Pila falas [2164 1Kb] , lacereque tegunt nimium catapulte
Arua, uelut pluuie, plumbi nec non onerosi
Poma dabant peltis gemitus et grandia saxa;
Hec nobis illi tribuebant premia semper.
 At contra lapides rapidos pariterque balistas
Direxere feris nostri, celeresque sagittas.
His er seritur hinc inde uolantibus amplum;
Non inter celos aliud tranabat et arua.
Mars magis atque magis regnat timidusque superbit
uirgo Dei Genouefa caput defertur ad urbis,
Quo statim meritis eius nostri superarunt;
Inde fugauerunt etiam pinnis procul illos.
 Robore [2164a 1Kb] qui multus fuerat sed corpore paruus,
Gesserit hoc miles quinis comitatus ab armis [2164b 1Kb] ,
Gerboldus, nusquam cuius petiit catapulte
Sanguinei rostrum siccam [2164c 1Kb] sine fluminis unda.
Partibus ex aliis [2164d 1Kb] longe surgunt acriora
Prelia, plangores clipeique cient galeeque
Stridores [2164e 1Kb] ; nostri bellant, sed fortius illi.
Defecere fatigati bello quoque dextri.
Pro dolor! alta nimis flentes lamenta trahebant.
Cana senecta gemit multum florensque iuuenta;
Plorabant monachi, lacrimatur clericus omnis,
Aera uoce tonant, luctus sed et ethra facessit [2164f 1Kb] .
Hi tristes animos urbem metuendo reuelant
Hoste capi; celo leti torquere cachinnos,
Menia uocisonos rentes lucrare, seueri.
 Femineusque iubas sexus lugens lacerando,
uerrebat terras proprio de crine soluto.
Eheu! nuda suis quatiebant pectora pugnis,
Un-que-gulis facies secuerunt tristia ac [2165 1Kb] ora.
uoce rogant lacrimosa omnes: Germane beate,
Auxiliare tuis, alioquin nunc moriemur!
O pie nunc succurre citus, succurre, perimus!
Germanum reboat tellus necnon fluuiusque,
Littora, et omne nemus pariter circum resonabat:
O Germane sacer, nobis miserere, rogamus!
Templorum campana [2166 1Kb] boant merentia, clamant,
uocibus his et humus tremuit, flumenque remugit;
Urbs extrema uerens instantis carpere lucis
Omina, lamentis lacrimans spargebat [2167 1Kb] amaris.
   Omnibus, en Germanus adest, recolendus in orbe,
 Corpore subsidioque simul, nil uota moratus,
Quo maiora tenebantur certamina Martis,
Signiferosque Danûm lucrari morte [2168 1Kb] cegit,
Atque dehinc alios perplures, protenus [2169 1Kb] urbe,
Ponte simul pellens illos; quem maxima turris
Ante suos domnum speculans congaudet ocellos.
Unde fatigati uires reuocant sibi fortes,
Atque resistere decertant bellando proteruis,
Qui [2170 1Kb] turrim repetunt, pontem uel menia linquunt.
Mille simul specule stabant, omnes quia pugne
Multo non una poterant numero prohibente.
Dilabuntur humi uario traiecta mucrone
uiscera, quo [2171 1Kb] pluuie celo ratibusque feruntur [2172 1Kb] .
   Iam capiente iubar migrans sub marmora Tetis
Oceano, foribus turris submittitur [2173 1Kb] altus
 ualde focus; flamme precelsa cacumina turris
Cingebant, armis pugnant ignique sinistri.
Linquitur arcs dextris, ualuasque iubent aperire,
Optantes prorsus preciosam scandere mortem
Plus, quam fallacum fidei committere semet.
 Nemo stetit supra speculam, solus nisi sepe
Iam Sancti famulus [2174 1Kb] dicti, lignum Crucis alme
In flammas retinens, oculis hec uidit et inquit;
Densus enim fumus nimium uelauerat illam.
Tum portis igitur reseratis, aridus ense
Portu ni madido moritur uulcanus inermis,
Subtilemque fugam petiere cadauera torui
Multa reportantes secum, Mauorsque quieuit.
Hec uirtute Crucis sancte uictoria nostris
Ceditur [2175 1Kb] , et meritis Germani antistitis almi,
Quem reueunt ad bassilicam Stephani quoque testis [2176 1Kb]
Gaudentes populi precelsa te reboantes
uoce: Deum te laudamus, dominumque fatemur!
Urbis erat presul clarus, tutamen et urbis
 Mesticiam alterutrim nacte sie letitiamque.
   Funditus his animo uersus [2177 1Kb] , tamquam mare choro [2178 1Kb]
Cernere, Francigenis inquit, proparate [2179 1Kb] sub urbem
Sexcentis statum nostris suggestibus [2180 1Kb] aptum.
Talia me coram fures [2181 1Kb] ? Iussis opus addunt [2182 1Kb]
Dum tamen hos [2183 1Kb] trames reuehit primatis ad aulam,
Sectantur, glomerant cuneos posterga [2184 1Kb] nefandi [2185 1Kb] ,
Committunt [2186 1Kb] , superant, [2187 1Kb] , cedunt, fugiunt [2188 1Kb] , moriuntur,
Templa fugax cetus [2189 1Kb] penetrat confinia muris
uictorum, gemini quandam---mirabile narro---
Ecclesiam inrumpunt, farsam de morte [2190 1Kb] relinquunt;
 Post et equos saltu repetunt [2191 1Kb] paribusque coherent;
Sic ternis Sequanam Martisque cacumina stratis
Sexcenti copulant ex milibus, hinc remeantque;
Namque triumphantes fratrum promsit geminorum
Fama fuisse Teoderici procerum ast Aledramni.
   En princeps de quo canitur, circumdatus armis
Omnigenis, celum ueluti splendoribus astreis,
Induperator adest Karolus, comitatus opimo
Diuersi populo labii, tentoria figens
Sub Martis pedibus montis, speculamque secundum.
   Redditur ecclesieque diu pastor uiduate
Nobilis egregiusque sacre pompatus honore
Totius Anschericus uirtutis germine clarus;
 Annuiturque feris licitum Senones adeundi,
Septies argenti libris causa redeundi
Martis mense datis centum sua ad impia regna.
Tunc glaciabantur [2192 1Kb] torpentis secla Nouembris,
Sic Karolus rediit, moriturus fine propinquo.
    Nomina, tunc ensem quorum perpessa fuisti,
Nec uocitare [2193 1Kb] prius, pigra o Burgundia bello,
Nustria precluibus [2194 1Kb] thalamum nisi comeret altis [2195 1Kb]
Iam tibi consilio facilis, uerum modo iam scis [2196 1Kb]
    Inde reuertentes prato sua castra reponunt.
Iam dicto, templum Sancti uelut ante colentes.
   Quattuor hic dominusque mei. Germanus in usum
Contractos nimium membris priscum reuocauit,
Motibus atque suis admouerat organa [2197 1Kb] fibris,
Subducto genibus dudum pedibusque parato [2198 1Kb]
Iure suo; extinctisque fenestris unius orbi
Restituit radios solis spectare micantes.
   Beisino huc adiens inter seuos comitatu
 Lesa nichil quodam, meritis sed tuta Beati
Femina, post quedam meruit lumen quoque ceca,
Cuius [2199 1Kb] ad accubitat puteus [2200 1Kb] uestigia, cuius
Qui potabit aquas, extemplo [2201 1Kb] , febre laborans,
Auxilio Sancti fidens capiet medicinam.
   His [2202 1Kb] panem cupiens quedam componere, iussit
ui sibi scotta [2203 1Kb] Danûm deferri---namque sacerdos
Templa tuens, puteum uendebat egris precio amplo---
Depositus [2204 1Kb] flamme panis, mox ipse figuram
Sanguinis accepit rubeam; post [2205 1Kb] altera [2206 1Kb] forte
Scitur ui conans [2207 1Kb] latices, hausisse cruorem.
   Quis tanti peragrare potest miracula sancti?
Ora mihi si mille aderant, totidem quoque lingue
uocibus explentes er celumque boatu,
Gesta mei narrare patris numerumue nequissem.
 Hic Germanus, hic est, qui passus adhuc renitere
Haud mundo cunctis nimiumque stupenda peregit,
Fundere signa prius didicit genetricis in aluo,
Anteque uirtutem celsam quam cernere lucem.
Talia quis, lector, sanctorum gesserit umquam?
Cedo [2208 1Kb] , sacer forsan, sodes [2209 1Kb] , babtista Iohannes;
Ergo meus similis Germanus huic habeatur.
Iste cadaueribus ternis uitam reuocauit,
Restituens lapsis proprias sedes animabus.
   Urbs age Parisius sub quis defensa fuisti
Principibus?



         »Me quis poterat defendere, primas
Hic nisi Germanus, uirtus et amor meus omnis?
Post regem regum sanctamque eius genetricem
 Rex meus ipse fuit, pastorque, comes quoque fortis;
Hic ensis bisacutus adest meus, hic catapulta,
Is clipeusque, patens murus, uelox sed et arcus.«
His [2210 1Kb] quia sat silue [2211 1Kb] resonant, filomela quiescat.
    Plectra reuoluamus uocis post terga stuporum [2212 1Kb]
Federe quo fragili fuerant infecta loquamur,
Agmina Normannûm Francis e finibus antra
Ad sua nolentum descendere, sed Sequanina
Immo fluenta cupiscentum, tua rursus adire,
Que argentum sibimet retinendo noualia monstrent,
O Burgundia non [2213 1Kb] ; simulata cupido latebat;
Quod sequitur cordi affuerat, sed hoc tamen ori.
Concipiunt igitur Thetis nitendo quadrigas
Munere clam [2214 1Kb] gratum pontes transcendere iusto.
Ilicet Anscherici defertur episcopi ad escas;
Ast Ebali [2215 1Kb] ferclis [2216 1Kb] inerant Titane secante
Lucifluam cernente poli gnomone [2217 1Kb] figuram
Multiplici remo contundere pocula [2218 1Kb] limfe
Scandere gentiles undas conclamat eoas
 Parisius; surgit securus uterque ciborum,
Arma ciunt, ripasque legunt, pinnasque [2219 1Kb] facessunt.
Hic Ebalus raptat cordam uibratque sagittam;
Quam nauclerus in ascellam per nauis iatum
Preuius accepit, modicum terebroque foratum.
Sic auriga necis casus pelagique faselus
Quin [2220 1Kb] patitur; restant igitur [2221 1Kb] ceduntque sub arcem.
Acephali [2222 1Kb] ; quoniam Christum perdunt, caput ipsum [2223 1Kb] .
   At [2224 1Kb] uero ueniam [2225 1Kb] deposcunt, obsidibusque
Iusiuranda parant, aliud non tangere litus
Ni Sequane, gressumque referre cito, uelut ante;
Nam nobis dederant tranquillum Matrona flumen
 Quidquid alit, solito securum quod [2226 1Kb] uocitamus.
Hoc [2227 1Kb] nostris uiolare Danos ingens erat horror,
Unde forum fedus pariter commune fiebat,
Una domus, panis, potus, sedes, uia, lectus,
Commixtum sibimet populum mirantur utrumque,
Quod pactum Senones primum statuere migrando
Hactenus et seruauerunt, quoad usque secundo
Menibus inuitis superos latices adipisci
Fas [2228 1Kb] meruere dato [2229 1Kb] barcas per flumina raptant.
Eheu, catholicos secum [2230 1Kb] per littora uite
Bisdenos siquidem aut necibus lorisue plicarunt.
Mox adhibent propriis uitam sine mandere castris
uallatam geminis [2231 1Kb] mortem sine tegmine [2232 1Kb] prunas [2233 1Kb] ,
Que [2234 1Kb] nostri precibus sperarunt tuta tenere
 Securum frangunt, Senones tempnunt, Matronamque
Aequoreo curru sulcant. Mandatur et urbi.
Guttura millenis crepitant; planctu quoque, bombis [2235 1Kb] ;
 Pax communis [2236 1Kb] abit, fedus pessumdatur omne.
Continuo cuncti toruos [2237 1Kb] disquirere ciues
Urbe, foro, currunt, aliqui si forte paterent.
Euax [2238 1Kb] , inueniunt quingen, plagisque trucidant.
His miscuit prestans Ebolus Mauortius abba,
Ni cupidus [2239 1Kb] nimium, lasciuus, et omnibus aptus;
Nam pulchre nituit studiis, que gramma ministra
Federis antistes causa permisit abire
Anschericus tentos, potius concidere debens.
Inde feri Meldis feriunt, urbem quoque uallant.
    Interea Karolus, regno uita quoque nudus,
uiscera Opis [2240 1Kb] diue conplectitur abdita tristis,
Letus Odo regis nomen regni quoque numen [2241 1Kb] ,
Francorum populo gratante fauenteque multo
 Ilicet, atque manus [2242 1Kb] sceptrum, diademaque uertex [2243 1Kb] .
Francia letatur, quamuis is Nustricus esset,
Nam nullum similem sibimet genitum reperire [2244 1Kb]
Nec quia dux illi Burgundia defuit, eius
Nustria ad insignis nati concurrit honorem.
Sic uno ternum congaudet ouamine regnum.
Preterea astutos petiit preceps Aquitanos;
Mox sibi subiectis, Francorum regna reuisit,
Menia Meldis adhuc Danis stipantibus urbis,
Cui presul fuerat residens in ea Segemundus,
Presulis Anscherici Tetbertus, belliger heros,
Germanus, consul [2245 1Kb] . Minime Delius neque Febe [2246 1Kb]
Apportabat ei spatium [2247 1Kb] , iuge sed sibi bellum
 Undique constat, eisque tamen per multa [2248 1Kb] resistit.
Perdidit innumeros, quotiens [2249 1Kb] ex agmine seuo
Exiliens, citra muros pessumdare tetros.
Flamina quot tulerat telis, orare [2250 1Kb] nequibo.
Pro dolor! armipotens inter mortalia defit
Arma ruens, nunquam sibi principe [2251 1Kb] subueniente,
Exitiumque polis [2252 1Kb] posthac cum presule capto
Passa luit [2253 1Kb] ; regi hinc felix micat omen Odoni!



    Denique Lutecie reuolant ad culmina tute.
Conuocat huc omnes proprios per regna morantes,
 En, sine iam numero numerum prestans Odo nectit.
Francigeni approperant alta cum fronte superbi;
Calliditate uenis acieque, Aquitania, lingue,
Concilioque fuge Brugun- adiere -diones.
Sessio fit non longa satis frustrata triumpho.
    Nescio quis socios lusit Danosque cecidit
Non paucos, modico quamuis, ut fama [2254 1Kb] , popello,
Quo [2255 1Kb] uentus ueniens, Ademarus nomine dictus.
   Sclademarusque dehinc binos [2256 1Kb] iugulis dedit, isque
Deditus est idem primus; primum duit [2257 1Kb] umbris
Lutecie toruum, postquam primo patuere.
Principium gladii tenuit finemque recepit,
Hoc [2258 1Kb] super infidos, illum [2259 1Kb] corpus super eius
Rotberti fuerat pugnax comitis Sclademarus.
Dispulerat [2260 1Kb] galeas terror propriumque sub urbem
Lunatas stadiis libitum peltas trecentis.
   Preterea quadringentis a mille remotis
Acefalos prostrauit humi peditum comitatus
Agmine tercentum pastor, certamine acerbo
 Nobilis Anscherichus, pollens ex uirginis ore;
Sic alacres spolium reuehunt ad menia multum
Urbani, prestante Deo qui regnat ab alto.
   Expediamus abhinc dignos Odone triumphos.
Falconem uocitant equitum quo millia uicit
Dena nouemque dehinc Montem [2261 1Kb] peditumque profana.
Hoc illi uicibus peperit natale tropheum
Lux precursoris Domini catecasta [2262 1Kb] Iohannis.
Quippe latus utrimque uiris comptus clipeatis
Mille, legebat iter, quando tyronis ab ore
uenantis canibus lepores nemorosa per arua
Panditur aduentare equites per millia seuos.
Id [2263 1Kb] scutumque simul recipit, colloque pependit;
Armaque cum sociis stringit, penetrans inopina
 Prelia. Solamen celeste petit, rapit atque
uiscera, deponunt alii clipeos, animasque;
Terga parant reliqui regalibus in quibus armis
Ex pueris libuit ternis requiescere Odonis.
Tunc dixit [2264 1Kb] propriis: »Istos fortasse secuntur
Ast alii, idcirco pariter statum glomerate;
Si fuerit uerbum super hoc, ne differat ullus!«
Adiecit: »Subeam tumulum [2265 1Kb] specularier ipse;
Si uos perculerit clangor, nullum mora uincat!«
Cornu suum poscens, scopulum scandens, uidet ecce
Armisonos lento pedites incedere gressu;
Tunc tuba cuius ab ore boans, mox omnia late
Excitat, anfractusque per astra per arua uolabant,
Omnibus atque modis solido [2266 1Kb] fractoque ciebat.
Omne nemus responsa dabat uoci [2267 1Kb] famulando,
 It tuba cum celeri bombo per cuncta elementa.
Nil mirum, quoniam regale caput tonat, inquam.
Ergo sui infrenant currus [2268 1Kb] , saltu quoque scandunt,
Allofilum in medium migrant, unusque [2269 1Kb] securis
uibratu pepulit, conum [2270 1Kb] de uertice regis
 In humeros lapsum; Domini uerum quia christum [2271 1Kb]
Tundere presumpsit, uentum [2272 1Kb] de pectore iecit
Hospite continuo iaculator principis ense.
Pugna adolet, ponunt animas cum sanguine gurdi [2273 1Kb] ;
Infames traxere fugam, primasque tropheum
Milia tot [2274 1Kb] Febo strauit spectante sub uno
Perpete tum gladio, donec a finibus illos
Francorum sequitur [2275 1Kb] , prohibet [2276 1Kb] .  uerum nichil illud
Ad suimet [2277 1Kb] requiem iuuit, quia mox Aquitanos
Linquere se, numenque sui postponere, nouit.
   Appetit ergo furens illos, uastans populansque
Arua modo [2278 1Kb] uulgus [2279 1Kb] ; quamuis concludere nisus [2280 1Kb]
Urbes aduersus, minimum tamen aucta [2281 1Kb] facultas.
Forte sed insurrexit eis, spreto etheris arce
 Sole sub undiuaga posito testudine ponti,
Consul Ademarus, regi copulatus eidem
Progenie, cuius memini [2282 1Kb] . Proserpina dudum
Huic cessit, cuneos dum profligauit Odonis;
Umbra fugat stellas, Ademarus ab agmine [2283 1Kb] uitas;
Dormit Odo, consanguineus [2284 1Kb] sua proterit arma.
Astra micant, primas [2285 1Kb] uigilat, sed et auolat ipsa
Regia mox consanguinitas [2286 1Kb] de sanguine leta [2287 1Kb] .
Talia cur siquidem recinam cum gesserit olim
Nam libuit regi dare propugnacula fratri
Rotberto Pictauis, Ademaro tamen haud sic [2288 1Kb]
Nempe sibi cepit [2289 1Kb] , plus se quia diligit illo [2290 1Kb] .
   Inde Limouicas adiens [2291 1Kb] Aruernicaque arua,
Preualidas Wilelmi acies secum [2292 1Kb] uidet hostis,
 Ni congressuras fluuius medio prohiberet.
Perdidit ergo suos illic Wilelmus honores,
Ugoni, regnante [2293 1Kb] datos, qui Bituricensis
Princeps extiterat consul; quare fuit actum
Hos inter geminos comites immane duellum.
Mille super centum defleuerat inclitus archos
Claromontinsis Wilelmus Ugone negatos [2294 1Kb] ;
Iste [2295 1Kb] minus [2296 1Kb] numero secum [2297 1Kb] maiore remotum [2298 1Kb] .
Hic Ugo dum tandem capitur mucrone Wilelmi,
Supplicat, ut pietas eius succurreret illi.
Olli tam sero per uerba [2299 1Kb] measse respondit,
Ocius et dicto trans pectora lancea transit.
Ugonis intererant cuneis Rotgarius atque
ualde uiri Stefanus fortes, perplura Wilelmi
Leta suis [2300 1Kb] dantes, alter comes Ugoniusque
 Ipse nepos [2301 1Kb] , alter miles Stefanus nimis audax.
Proh dolor! Ugo necem flesti, Wilelme tropheum [2302 1Kb] .
    Nuncius interea regalem concutit aurem,
 Gallia quod mentita sibi sit, portat in ore,
Gnati pressa iugo Karoli collum [2303 1Kb] Lodouici,
Qui uocitatus ut [2304 1Kb] celo prenomine Balbus.
 Inde mouens [2305 1Kb] , callem, Germanica quis sibi regna
Nauiter acciperet, temere disquirere uadit.
Clarus Odo castella petit, uincitque duelles [2306 1Kb] ,
 Hincce [2307 1Kb] fugat Karolum facie [2308 1Kb] cunctosque sequaces,
Delius ut pellit tenebras, ut Lucina athomos;
Admittit [2309 1Kb] humiles dudum ceruice superbos.
 Sermo quis effari poterit, quotiens fuga celsi
Arnulfi induperatoris genitum tulit ense
Odonis Cendebaldum post terga tonante?
 Subsidium Karoli, uirtus, spes, hic in [2310 1Kb] Odonem;
Cuius ad obtutus audacia non tamen umquam
Applicuit; uerum nichil id requiei fuit illi [2311 1Kb] .
    En iterum misero gemitu loquor affore seuos
Allofilos [2312 1Kb] . Terram uastant, populosque trucidant,
Circumeunt [2313 1Kb] urbes pedibus, regnantis [2314 1Kb] et edes,
Ruricolas prendunt, nexant, et trans mare mittunt.
Rex audit, nec curat, Odo; per uerba respondit.
O quam responsi facinus non ore dedisti
Tale tuo. Demon certe proprium tibi fauit;
Non tua mens procurat oues Christo tibi missas?
Longius ille tuum forsan nec curet honorem.
Hec ubi fata [2315 1Kb] receperunt probitate neglecti [2316 1Kb] ,
 Exultant hilares, barcas agitantque per omnes
Gallia quis amnes fruitur, terram pelagusque
In ditione tenent, totum tutore ferente!
   Francia cur latitas uires, narra, peto, priscas.
Te maiora triumphasti quibus atque iugasti
Regna tibi? Propter uitium triplexque piaclum [2317 1Kb] .
Quippe supercilium [2318 1Kb] ueneris quoque feda uenustas [2319 1Kb] ,
Ac uestis preciose elatio te tibi tollunt!
Afrodite adeo [2320 1Kb] , saltem [2321 1Kb] quo [2322 1Kb] arcere parentes
Haud ualeas lecto, monachas Domino neque sacras;
uel quid naturam, siquidem tibi sat mulieres,
Despicis, occurrant? Agitamus fasque [2323 1Kb] nefasque [2324 1Kb] .
 Aurea sublimem mordet tibi fibula uestem;
Efficis et calidam tyria [2325 1Kb] carnem preciosa.
Non preter clamidem auratam cupis indusiari [2326 1Kb]
 Tegmine, decusata [2327 1Kb] tuos gemmis nisi zona
Nulla fouet lumbos, aurique pedes nisi uirge;
Non habitus humilis, non te ualet abdere uestis.
Hec facis; hec alie faciunt gentes ita nulle;
Hec tria ni linquas, uires regnumque paternum [2328 1Kb]
Omne scelus super [2329 1Kb] his [2330 1Kb] Christi, cuius quoque uates,
 Nasci testantur bibli: fuge, Francia. ab istis!
   Psallere non tedet [2331 1Kb] ; defit [2332 1Kb] tamen actus Odonis,
Nobilis is quanquam mulcet superas adhuc auras.
   Flagito, quo positor [2333 1Kb] possim per amena polorum
Hoste [2334 1Kb] canas, lector, gratarier [2335 1Kb] atria uicto.


 EXPLICIT SECUNDUS PARISIACE URBIS BELLORUM PRESULISQUE GERMANI MIRACULORUM LIBELLUS.



INGREDITUR TERTIUS CLERICORUM SCILICET DECUS TYRUNCULORUMQUE EFFECTUS [utilitas]. [1Kb]


Clerice, dipticas [tabellas] lateri ne dempseris umquam;
Corcula [princeps ludi] labentis fugias ludi fore, ne te
Letetur fedus [obscenus] sandapila [baccaulus] neque toparcha [princeps unius loci i. diabolus erebi];
Machia [pugna] sit tibi, quo ierarchia [sacer principatus s. sit tibi festa tartari], necque cloaca
[5] Non enteca [pecunia] nec alogia [conuiuium], uerum absida [lucida] tecum
Commaneat, mentes acrimonia [uigor animi uel corporis industria] non quia mordet.
Agoniteta [preliator] tuus fiat ambasilla [uenter], tui mens
Ne uranium [celestem] preter cromam [colorem] legat; is quia multis
Esse deus solet; anodiam [medicinam] sectare gemellam.
[10] Sistere sincophanta [calumniator] uerere, boba [uehemens robustus] tamen adsis.
Gripphia [scriptura]  te tangat, carchesia [uasa pastoralia], togaque crebro [uestis petalis].
Grammaton [litterarum] sinteca [compositio] frequens sistat tibi longe,
Absistat uero glauconia [caligo oculorum], criminis offa [massa].
Brathea blatta [auri lamina purpura] dehinc, enclitiua [inclinatiua humilis], prosapiaque
[15] Militie Christi per te nullatenus absint.
Amphytappa laon [laicorum tapete undique uillose populorum] extat, badanola [lectus in itinere] necnon;
Effipiam [ornamentum decorum ualde amant uestem putam uel gumfañ claram potionem per linteum] diamant, stragulam pariterque propomam
 Agagula [lenocinatio] celebs aginat [fugat] pecudes nec ablundam [pateam].
Effipia et stragula pretexta est [C. uestis] aulica cura [palatina].
[20] Utitur anabola [ornamentum muliebre] mulier, set abutitur ipsa.
Conuenit inualidis apozima [aqua cum uariis cocta condimentis] nec ne placenta [pultis].
Cleronome Codrus [nobilis rhetor uel peta] maneas unaque disertus [sis];
Cum fisco [saccus testiculorum] teneas yppos [equos]: uxorius [seruator uxoris] haud sis.
Nomine limphatici [dementis] careas, crisostomus [os aureum habens] ut sis.
[25] Aposicrarus ades [minister secretorum adesto], aforismos [breues sermones] os tibi seruet.
Basileus [rex] constes [sis], abstemius [sobrius], antigraphusque [cancellarius scriptor],
Cosmographus [mundi descriptor], solumque tui catasscopus [explorator] esto.
Gimnus, ab inlicitis, ne sisque biotticus [secularis mundanus] actor.
Acrizimum [panem leuiter fermentatum] celebres [frequentes], oroscopus [horarum inspector] esque [precor] didasclus [magister].
[30] Inque thoro amphyballum habeas [birrum undique uillosum] effebus et absit [inberbis].
Canterus sit habunde tibi, sed amasius absit [qui ob turpitudinem amatur].
Cerritus [fumosus iracundus] caueas fore, perifrasticus [circumlocutiuus] atque.
Abbachus [tabula putoria] manui, niteatque teologus [diuinus sermo] ori.
Baccaulum [feretrum] fauste [feliciter propter] uideas te ferre cloace [fosse];
[35] Prodigus, obliquus [distortus], monotaimus [luscus], subdotus, haud sis.
Ludibrium uites, baratrum [infernum s. uites], sectare tropheum [laudem uictorie]
Amphyteatra [loca spectaculi ubi pugnant gladiatores] procul tibi stent, egilopia [uulnera oculorum] necnon;
Nam scrupulum generant , uexantque pupillas.
Scandito analogium, crisis [aurum] nitet ore docentis;
[40] Declina birotum, [currum duarum rotarum coronam] brauium capito ac cliotedrum [sectam plectibilem].
Culleum [uas pice oblinitum]  habe, diametra scias, [medietatem spere, horologium loca exilii] ergastula nesci.
Apponas emistichium [dimidium uersum], cum distica [II. uersus] sculpes [scribes].
Enoforo liba [uasi uinario], lotium [urinam] laxare suesce.
Dilige tu xenodochium [domus qua pauperes colliguntur]  , zelotipiaque odi [odia].
[45] Hinc acitabula [uas quo fertur acetum] doma tuum seu congia [mensuras] stringat.
 Pomerium [locus uacuus]  curti, pomaria [uiridiaria s. sunt pomis] congrua malis.
Fulgeat ecclesiis ostrum, longe sit oletum. [stercus humanum]
Predia quala [corbes] tibi statuant, agitent flabra flogra. [uenti uirgas, uiridiaria]
Eminus ut [longe] gorgon [serpentis proprium] fugiat, pota [bibe] diamoron. [morittium]
[50] Sperne platon olon [lutum totum], sinposia, quatinus odon [uia]
Te lustret; temeson [medius sons] uigeas, si non potes insons.
Lar tibi [penus], quo nectar fraglet [redoleat], lucarque [pecunia de lucis] nec absit.
Gallonis [mercennarii] memor esto tui, ambro timeto cieri [elluo luxuriosus dissipator uocat].
Mulio [custos mulorum] strabo tuus [uuekus] neque sit, neque agoson inermis [prouisor equorum]
[55] Abbaso  [domus infirma] quo fuerit, sit hirudo [sanguisuga] frequens [assidua] comitata.
Disparet [disiungat] ac ualidos intercapedo citatim [interuallum agiliter],
Si qua uirago [femina uirilis animi] tuum penetret [intrat], reminiscere, doma [tectum].
Bule [consilium sermo] tegat Christi mentem tibi, gausape [mantile] mensam.
Entole [mandatum] te comat, regesque baben [torques aurea cum gemmis.] proceresque.
[60] Abdomen minime superet corpus mage teche [mandatum].
Uranei [celestis] neotericus [nouus], atque neofitus [nouus in fide] haud sis
Dogmatis ac fidei, iugiter sed priscus ab olim.
Quattuor immo tuum hec ut item [utinam] comitentur in euum.
Teche Dei, ieron [sacer], archonque [princeps], palinodianque [laus iterata et duplex].
[65] Ancisus [Circumcisus] uiuas, quin cardiacus moriare [cardian id est pulsum cordis patiens].
Ceruleas [nigras] uestes si gestas, posce colimbum [lauandariam].
Ducitur anguina [fune corda] limbus [nauis] arcippio [arcus] nec non.
Canterius [equus] antelis  et postelis [que] equitatur.
Aporiam [anxietatem] sed et atrophiam [tenuitatem corporis] patiaris, ut acam [amenitatem]
[70] Ateruam [perpetuam] appodix [socia] tua mens sibi congregat [congreget] eius.
Algemam [dolorem] mentis anquirunt [ualde querunt] talia uerum
Aphatiam [inpassibilitatem] amendant [effugant], anteceniam [merendam] quoque largam
Edificant; agapem [alienum laborem] suffert agape nimis apta [dilectio].
 Nisibus egidiam [capram] in giro secteris acutis.
[75] Agnatos [consanguineos, propinquos] teneas aregidiam [pluuiam] quoque uerb
Anheles, hostis [demonis] ne sis atratus [lugubris] in aslum [spolium].
Aulea [uela] ne angustent animam sceleris, set aprilax [calor].
Alluat ethereus, noxis ne apostata [transgressor] fias.
Leua ancile [scutum] geras, dextra agoniamque [confidentiam alacritatem] fidei
[80] Auspicio a maneas [extra], apogeum [edificium sub terris, antrum annonam] aliquam ampliet [protrahat, protelet] altum.
Armenum [uelum] cordi tollas, arcisterium [monasterium id est singularitatem Dei seruitii] addas.
Architriclinus [princeps domus] amicalo [amicitie aptum] amineum [album ornum] colit atque
Huic malis etiam apofereta [uasa pomis ferendis apta] autumnus honustat.
Antropus [homo] ast agamus [sine coniuge] celibatum [castitatem] colat, et sic
[85] Argiripam [urbem] cernet, patriam [paternam] ciuesque beatos.
Haud huic est apoplexia [mors subita] cure, sed et astu [astutia]
Angustat nullos, amartetes [miseros] solet idem
Antiquare, [ad statum reuocare fugat] aginat uenerem, anaboladia [amictorium lineum] portat.
Albuneis [albidis] albent [splendent] pomis huic apofereta;
[90] uirtutes cuncte comitantur amiciter illum;
Hunc non allidunt affurcillando [labefactendo concutiendo diaboli] sinistri.
E baccho quoniam bittunt geniti bibiones [proficiscuntur mustiones qui nascuntur de uino],
Platterat [stulte loquitur] amineo [uino albo] si constiterint et eidem
Indignum referens brancho [gutture], prorsusque brutescit,
[95] Haud illa bittit [illuc it ambulat], quo quisquis honore bimetur [duplicetur]
Burra [rufa nigra] probum [bonum], fateor, buteonem [iuuenem] qui arua bidentat [fodit].
Hic set et ingenuus similem retinent genituram.
Buggeus [spado] apparat [adornat construit] et burgos [habitacula castra], uerum biliosus [tristis]
Apparat atque boson [caro] taphium [sepulchrum] sibi sibiliosum [triste].
[100] Sic anime [datur] corpus uita conponit amarum [lugubre],
Leta set Omnipotens, si mens felix [s. est], parat astra.
Comiter hoc cunctos moneas tu, miles herilis.
Preterea cum quis noxam clandestinat antro [inferno],
Cespitat atque coagmentat [constringit] si crimina uirtus,
[105]  Communit mentem, coalescens [crescit] comiter eius
Pectoris in portu clandestina nam cluit [pollet uiget] illic
Clancule, non constare diu tamen ipsa ualebit [uirtus]
Clancula, teste Tonante super [desuper] sacrata per ora [per euangelistas]
Cum uideas astum [astutiam] pessumdare [damnare] secla nefandum,
[110] Immo clientele [familiaritatis] tutor [seruator] Domini uelut heres
Hic maneas [in hac uita], cliuos [ascensus, colles] uirtutum quatinus almos
Scandere, concinnas [breuiter et ornate compositas] [deo] tu clangere [personare] laudes
Nomine sistenti ternis [s. personis] ualeas modo soli [solummodo uni]
Magestate tamen nutu [potestate] doxaque [gloria] perhenni,
[115] Quam pariter tecum teneam tu clerice poscas.


FINITUR CERNUI OPUSCULUM CATECASTI EXIMII [sei.] CONFESSORIS GERMANI SUGGESTUSQUE PARISIACI PRAELII HUMILLIMIQUE LEuITAE ABBONIS.





ABBONIS SERMONES QUINQUE SELECTI.





ACHERII MONITUM AD LECTOREM.


 Abbonis monasterii Pratensis cenobite ac presbyteri sermones suppeditauit scriptus codex eiusdem abbatie, quos inter plures haud luce indignos iudicauimus. Quinque itaque descripsimus, qui potissimum ecclesiasticam disciplinam eo tempore obseruatam ostentant, docentque pre ceteris modum Ecclesie reconciliandorum publice penitentium, atque iisdem eucaristie conferende tempus: reliquos alias fortean edituri cum opportuna dabitur occasio, mittimus interim.

 Cur uero sermones istos conscripserit uulgaueritque Abbo, causam affert in argumento siue prefatiuncula sermonibus prefixa, his uerbis ad Lectorem: »Hoc opusculum tibi nudo,« etc. Elucubrauit Abbo et libros duos uersibus de obsidione Lutetie Parisiorum a Normannis facta an. 886 et 887, quo tempore uiuebat. uir fuit Scripture diuine, conciliorum ac sanctorum Patrum non ignarus, atque ut ea ferebant tempora, satis disertus.



INCIPIT ARGUMENTUM LIBRI SEQUENTIS


Noueris, lector siue auditor, quicunque es mediocris loquacitatis diues, sed latinitatis indiges, hoc opusculum tibi nudo nuditer factum, ut qui per obscura doctorum commenta et homilias non intelligis Euangelia, saltem huic libello ab illis mutuato intendas uel legendo, uel audiendo. In hoc quippe codicillo omnia quecunque legeris inuenies patefacta tue saluti, aliorumque hominum quibus reuelabitur; euangelicas uidelicet expositiones, simulque sermunculos rebus temporibusque aptissimos. Me reuera, Abbonem scilicet monachum, et miserabiliorem cunctis mortalibus, cegerunt episcopi, Froterius uidelicet Pictaue sedis, et maxime Fulradus Parisiace, illud tenui stylo cudere negotium, ad utilitatem simplicium clericorum; quatenus hinc omni tempore sumant ausum  , et hauriant potum predicandi subiectis. Igitur memores  estote, lectores, Abbonis in uestris sacris, uernaculi beatissimi Germani tutoris Parisii ab obsessione hostili. Dignum est siquidem, ut qui pene indicibili sudore expleueram iussa presulum, quodlibet adminiculum mente sentiam orationibus.



SERMO PRIMUS. In Cena Domini.


Hec igitur dies, fratres karissimi, a fidelibus Christi longe lateque per orbem diffusis congrua deuotione tota in celeberrime solemnitatis laude expenditur. Hodie dignissimum Pascha a Domino et a discipulis celebratur, et ab ipso in exemplum imitande humilitatis, pedes eorum lauantur, atque sancta mysteria corporis ac sanguinis sui traduntur. Hodie ad colligendos nouos populos sanctum chrisma ab episcopis conficitur, templi pauimenta et altaria, sacra quoque uasa purificantur. Hodie pia mater Ecclesia super filios adoptiuos, quos in fide genuit quosque olim pro quibusdam erratuum suorum piaculis corrigendos amisit  , dum iterum ad se reuerti  per reconciliationem conspicit, ouanter congratulatur. In qua uidelicet die omnes uos ad eamdem reconciliationem, ut absolui possitis a delictis, promptissima uoluntate confluere dignoscimus, quam largiflua superne pietatis gratia annuente, sicuti deuotis exposcimus animis, ut debitores adsumus et pro uobis rationem reddituri, totis precordiorum nisibus eius fiducia freti, qui dixit: »Quodcunque solueritis super terram erit solutum et in celo ;« uobis administrare cupimus.

Sed cum pastoralis cure sarcinam nos scelerum grauedine fessos immerito subesse comperimus, quam * imprudenter arripuimus quod non debuimus, ad hoc assurgere formidamus; timentes ne illud  propheticum in nos retorqueri uideatur, quod de reprobis pastoribus dicitur: »Mortificabant animas que non moriuntur, et uiuificabant animas que non uiuunt .« Unde adeo necesse est, ut proprias primum continuis fletibus mundemus maculas criminis, deinde unumquemque uestrum pastorali sollicitudine admoneamus, ut qui hanc absolutionem adipisci desiderat introrsus redeat, oculos cordis ad conscientiam reuoluat, et si illicita queque, a quibus nemo liber sit, admisit, sincere confessionis recordatione et spiritu contribulato in ara cordis Domino hostiam immolet, et sese in omnibus corrigere satagat. Non enim cogitationum nostrarum intentiones, nisi qui »omnia scrutatur corda, et uniuersas mentium cogitationes intelligit ,« quislibet potest intueri. Omnes quidem ad captande absolutionis effectum ueniunt, sed non equanimiter; alii namque in sordes peccatorum illapsi obstinato animo perseuerant; alii quoque ea que inique aliquando gesserunt, non solum perpetrare erubescunt, uerum etiam fletibus amarissimis punire sollicitant. De istis uero legitur: »Beatus homo  qui semper est pauidus :« de illis quippe statim subsequitur: »Qui etiam mentis est dure, corruet in malum .«

Proinde paterna admonitione iubemus, ne quislibet conuerti ad Deum differat, cum ille dicat: »Nolo mortem peccatoris, sed ut conuertatur et uiuat .« Et: »In quacunque hora peccator conuersus fuerit et ingemuerit, omnia peccata eius obliuioni tradentur .« Hinc etiam ipse in Euangelio ait: »Gaudium erit in celo super uno peccatore penitentiam agente, quam super nonaginta iustis qui non indigent penitentia .« Cum autem, fratres karissimi, tot sanctarum Scripturarum exempla, pluraque alia mentis nostre in intellectu tantam inferant consolationem,  et conuerti ad Deum nolumus, quomodo ex peccatis ueniam querimus? Hinc enim Dominus per prophetam dicit: »Pluam super unam ciuitatem, super aliam non pluam . Super unam quidem ciuitatem Dominus pluit, dum super quorumdam corda fidelium ad se conuertentia salutiferum sancti Spiritus imbrem infundit. Sed super aliam ciuitatem idem Dominus non pluit, dum plerisque animo obduratis gratiam sue uisitationis subtrahit. Sic namque in hac Ecclesia timeri potest, ut quibusdam pro meritorum suorum qualitate concedatur absolutionis gratia, et quibusdam, quod absit, subtrahatur. Audistis enim quid Dominus cum ad predicandum mitteret discipulos preceperit eis, dicens: »In quamcunque domum intraueritis, ibi  manete :« »si autem ibi fuerit filius pacis, requiescet super eum pax uestra; sin autem, reuertetur ad uos .« Ideoque, fratres, omni constantia procurate ne dispar, sed sicut in omnibus communis est gratia baptismatis, ita exstet et absolutionis, quia hodie, ut premissum est, Pascha celebrauit cum discipulis, et in crastinum gloriosam subiit mortem: et de hoste resurgendo a mortuis nos eripuit iehsu Christus Dominus noster.



SERMO II. De cena Domini, et de multis sacramentis eiusdem diei.

Fratres karissimi, hodie in ista die gaudent et sunt leti omnes fideles Christi, qui sunt per totum  istum mundum. Hoc debetis scire pro quali causa debent hodie leti esse toti Christiani plusquam in alia die. Propterea debetis uos esse leti, quia in ista die fecit Dominus pascha cum discipulis suis, et in ista die lauauit Dominus pedes discipulorum suorum, et ostendit omnibus hominibus exemplum de humilitate, ut omnes homines illi se humiliarent et lauarent  pedes pauperum. Et in ista die fecit Dominus cenam cum discipulis suis, hoc est manducauit et bibit cum suis discipulis. Et in ista die consecrauit Dominus prima uice de pane suum corpus, et de uino suum sanguinem. Et in ista die cessauit uetus Testamentum, et accepit finem lex Iudeorum. Et in ista die incipit Nouum Testamentum, hoc est Euangelium. Et hodie incepit religio Christianorum in ipsa cena Domini. Et hodie in ista die debent omnes episcopi consecrare, hoc est benedicere chrisma, unde nos facimus nouellos Christianos. Et hodie debent lauari ecclesie, et altaria, et illa sancta uasa que sunt in ecclesia. Hodie gaudet sancta mater Ecclesia recipere, et reconciliare sibi suos filios, hoc est, Christianos, quos emisit foras pro  illorum culpis. Et in ista die, fratres, uidemus nos, quia propterea uenistis ad istam matrem Ecclesiam, ut possitis habere ipsam reconciliationem quam perdidistis propter uestra peccata, et qua uos possitis absolui ab omnibus uestris peccatis.

uere, fratres karissimi, hoc debetis scire unde fuit inceptum hoc exemplum, ut episcopi peccatores homines eiicerent de ecclesia in capite ieiunii, et iterum post completam dignam penitentiam reciperent ipsos peccatores in ecclesia. Nam quando noster Dominus, qui est Deus omnipotens, fecit primum hominem Adam, totum illum fecit sanctum, et iustum et immortalem. Sanctitas autem et iustitia, et immortalitas fecerunt ipsum Adam habere imaginem et similitudinem Dei. Et propterea dixit Deus  antequam crearet Adam: »Faciamus hominem ad similitudinem nostram ,« hoc est faciamus hominem sanctum, et iustum et immortalem. Et istam suam imaginem nos commendat Dominus habere, quando dicit in Euangelio: »Estote sancti, quia et ego sanctus sum .« Et in alio loco dicit: »Estote misericordes, sicut et Pater uester misericors est .« Ergo quia Deus tam bonum et tam sanctum fecit Adam, propterea legimus, »quia misit eum in paradisum ut operaretur, et custodiret illum .« In ipso autem paradiso dedit ei Dominus omnem gloriam. Ibi uidebat angelos, et loquebatur cum illis; et nunquam moreretur si non peccasset. Ibi audiebat Dominum secum loquentem, et talem obedientiam sibi  commendantem, ut nunquam comederet de ligno scientie boni et mali. In ipsa uero hora qua peccauit Adam, eiecit eum Dominus, qui est Episcopus episcoporum, foras de paradiso; et dixit illi: »In sudore uultus tui uesceris pane tuo .« Et postquam fuit Adam eiectus de paradiso, quid fecit? Certe longam penitentiam fecit per sexcentos annos, et eo amplius. Ad ultimum uero post suam mortem missus est in carcerem infernalem, ubi longo tempore planxit et doluit, quia propter suum peccatum perdiderat paradisum, et tam grandi tempore fuit ibi dolens et penitens, donec Dominus noster iehsu Christus, qui est pontifex pontificum, absoluit eum  per suam passionem, et liberauit eum de penis tenebrarum, et reddidit ei paradisum.

Igitur, fratres, nos episcopi, sumus uicarii Domini nostri Iesu Christi in hoc mundo, et sumus missi, et ordinati in loco eius, et propterea post apostolos dedit nobis Dominus potestatem ligandi animas atque soluendi, et precepit nobis edificare, et plantare bonos homines in domo Domini, et euellere [de ea] hoc est de Ecclesia. Sic enim dicit Dominus per Ieremiam prophetam: »Ecce constitui te super gentes, et super regna, ut euellas, et dissipes; et edifices, et plantes in domo Domini .« Attendite, fratres, de bono animo hoc quod nos uobis uolumus dicere. Propterea misit Dominus Adam in paradisum, ut  in ipso paradiso nascerentur omnes electi, et operarentur uoluntatem Dei usque ad plenam senectutem, et de illo transirent ad celestem patriam. Et certe sic facerent, si Adam non peccasset.

Fratres, istud exemplum Domini nostri Iesu Christi tenemus, nos episcopi in Ecclesia, peccatores uero tenent exemplum Adam, uerbi gratia, sicut Filius Dei misit Adam sanctum et iustum in paradisum, similiter nos et omnes sacerdotes mittimus in Ecclesiam homines sanctificatos, et iustificatos in baptismo. Cur mittimus eos homines in Ecclesiam, qui iam facti sunt sancti per baptismum? Et propter ipsam causam pro qua Dominus misit Adam in paradisum, hoc est ut operaretur et custodiret illum paradisum. Similiter  et nos sacerdotes propterea mittimus homines baptizatos in Ecclesiam, ut omni tempore operentur in ea uoluntatem Dei, et custodiant illam Ecclesiam, hoc est Christianitatem. Deus omnipotens donauit Adam legem quam debuit obseruare per obedientiam. Qualem legem? Ut non manducaret de arbore scientie boni et mali. Similiter et Dominus per nos donat uobis legem quam debetis seruare in Ecclesia. Qualem legem uobis donat Dominus per nos, id est, per nostram admonitionem? »Non occides; non mechaberis; non adulterabis; non furtum facies; non falsum testimonium dices; non periurabis; diliges Dominum Deum tuum ex toto corde tuo; et diliges proximum tuum sicut temetipsum .«  Fratres, ista omnia precepta uobis donat Dominus per nos, ut custodiatis illa et operemini illa per obedientiam.

Sed quid fecit Dominus de Adam pro eo quod non custodiuit obedientiam? Certe eiecit eum foras de paradiso plorantem, et lugentem et nimis contristantem. Similiter et nos episcopi propterea quia uos non custodistis obedientiam preceptorum Dei, que nos supra nominauimus, propterea eiecimus uos foras de ecclesia, et cantauimus post uos hoc quod Dominus post Adam cantauit, quando expulit eum de paradiso: »In sudore uultus tui uesceris pane tuo ,« et reliqua. Sed  quid fecit Adam postquam fuit eiectus de paradiso? Certe multam et dignam penitentiam fecit Adam, ut dignus esset quod Deus reciperet eum in paradisum. Et uos similiter fecistis dignam penitentiam in ista Quadragesima, quo uos sitis digni intrare in ecclesiam, et communicare corpori et sanguini Domini. Et propterea uos gaudenter recipit sancta mater Ecclesia inter filios suos, qui sunt filii Dei adoptiui, hoc est electi. Hoc tamen debetis scire, quia sicut beatus Ambrosius dixit, nullus episcopus potest absoluere penitentes, nisi ipsa penitentia eorum fuerit digna de absolutione. Penitentia de pena accepit nomen, ut homo peccator habeat penam in corpore, ieiunando et affligendo carnem suam per abstinentiam, et per uigilias  in orationibus. Unde ait beatus Hieronymus: »Grandia ieiunia expellunt fortia uitia de homine; et longa parcitas cibi et potus occidit luxuriam.« Et propterea uobis dicimus hoc, ut si non habetis adhuc illam penitentiam factam, que Deo placeat, ex uestra uoluntate perficite illam: et si non potestis ieiunare, uel eleemosynas facere, que liberent uestras animas de inferno, non debetis hoc attendere ut uos unquam non faciatis plus de penitentia nisi quantum uobis fuerit commendatum, sed de uestra uoluntate debetis plus facere, sicut faciebant sancti, qui portabant cilicia, et abstinebant a carne et a uino, et ieiunabant usque ad uesperam propter desiderium uite eterne; et unquam non fuit illis sanctis de sacerdotibus talis  penitentia commendata.

Fratres, iam modo est Adam receptus in celesti paradiso, propter multum laboriosam penitentiam meruit accipere societatem cum Dei fidelibus redemptis de sanguine Christi. Et uos, Deo gratias, hodie propter uestram penitentiam estis recepti in ecclesiam quasi in paradisum. Et quia uos conuenistis in ista die ad recipiendam societatem sancte Ecclesie et absolutionem de uestris peccatis, et ideo uenistis cum toto desiderio, quo uos possitis recipere tam magnum gaudium de Paschali solemnitate, et quo possitis communicare de corpore et sanguine Domini, propterea non debet remanere in uobis superbia, per quam cecidit Lucifer angelus de celesti gloria in  infernum. De ipsa superbia inquit scriptum: »Deus superbis hominibus resistit, humilibus autem donat suam gratiam .« Si ille angelus Lucifer per superbiam perdidit eternam gloriam, nos qui homines sumus non poterimus unquam habere illam gloriam, si non per humilitatem. Debet cessare in uobis omnis iracundia, de qua dicit Ioannes apostolus: »Omnis qui odit fratrem suum, homicida est .« Et Dominus dicit in Euangelio: »Si non dimiseritis peccata hominibus, nec Pater uester celestis dimittet uobis peccata uestra .« Debetis etiam dimittere, ut non decipiatis alios homines  per uestra uitiosa mendacia, et per uestra ingeniosissima iuramenta. uere illos tales homines qui hoc faciunt maledicit omnis Ecclesia, orans cum Propheta: »Disperdat Dominus uniuersa labia dolosa .« Et: »Qui loquuntur pacem cum proximo suo, mala autem in cordibus eorum. Da illis, Deus, secundum ipsorum opera .« De uentris ingluuie admonet uos Dominus temperare dicens: »Attendite ne grauentur corda uestra in crapula et ebrietate .« Crapula et ebrietas est nimium manducare et nimium bibere. Satis scitis uos quia propter ingluuiem uentris cruciatur diues in inferno. Illi homines qui semper manducant et bibunt usque ad saturitatem, et usque ad ebrietatem, illi de suo uentre faciunt suum Deum.  Unde ait Apostolus: »Quorum Deus uenter est, et gloria eorum in confusione :« hoc est in uerecundia ipsorum erit qui terrena sapiunt. Et iterum dicit Apostolus: »Esca,« hoc est cibus, »uentri est Deus, et uenter escis ,« hoc est cibis. Deus autem hunc uentrem, et hec, id est, escas, destruet in fine mundi. Hoc etiam nos commonet ut fugiamus fetores luxurie, et omne genus fornicationis. Unde dicit Apostolus: »Neque fornicatores, neque adulteri regnum Dei possidebunt .« Et beatus Hieronymus ait: »Qui autem luxuriatur, uiuens mortuus est.« Preterea grandis bonitas est, ut dimittamus auaritiam, de qua dicit Apostolus: »Auaritia est idolorum seruitus :«  hoc est, ille homo qui auarus est, ille adorat idola, et seruit diabolis. Et iterum ait Apostolus: Illi homines, »qui uolunt esse diuites, cadunt in tentationem et in laqueum diaboli :« hoc est in catenam diaboli, et cadunt »in desideria multa et nociua, que mergunt homines in perditionem. « Unde ait Iacobus apostolus ad ipsos diuites: »uestre diuitie putrefacte sunt; uestimenta uestra tinee comedunt; aurum et argentum uestrum eruginauit; et erugo eorum erit uobis in testimonium; et ipsa erugo deuorabit uestras carnes sicut ignis .« Omnis homo qui diuitias habet, et uestimenta satis habet, et aurum uel argentum possidet, et uidet ante se pauperes mori de fame, aut de frigore, homicida  est. De discordia uero admonere uos debemus ut non sit unquam in uobis discordia, quia non est sub celo ulla pestilentia, que sic deuastet regna, et ciuitates et uillas, et ipsos homines, quomodo discordia facit, teste Saluatore in Euangelio: »Omne regnum in se ipsum diuisum, »id est discordans, »desolabitur :« hoc est in desertum ueniet.

De istis omnibus peccatis supradictis debetis Deum deprecari ut donet uos facere talem penitentiam et talem emendationem, que Deo placeat et uobis proficiat ad uitam eternam, ipso adiuuante qui nunc uiuit et regnat in secula seculorum. Amen.



SERMO III. In porta ecclesie ad penitentes nondum adeptos reconciliationem.


uobis quoque, fratres, quos nunc mater Ecclesia non recipit, quia non est adhuc tempus complete penitentie uestre: uobis, inquam, conuenit exhortatio atque consolatio, scilicet ut non contristemini de hoc, quod non modo uos recipit mater Ecclesia. Non enim audemus, nec debemus decipere animas uestras, que nobis commisse sunt ad uitam eternam perducere. Nullus est certe episcopus qui possit absolutionem dare, nisi post penitentiam factam et dignam satisfactionem. Ac propterea uolumus uos confortari, et consolari et exhortari, ut non habeatis  tristitiam, sed cum omni cura obseruare uestram penitentiam. Nam uestra penitentia, si bene fuerit facta, est magnum gaudium angelorum in celo. Quia sicut ipse Saluator ait, »Gaudium est angelis Dei in celo super uno peccatore penitentiam agente, quam super nonaginta nouem iustis qui non indigent penitentia .« Ergo cum omni humilitate et puritate cordis, sine ira et sine aliquo scandalo penitemini, et deprecamini pium Deum ut respiciat uos, atque dignanter recipiat uestram humilitatem.

Prouidete etiam, ut penitendo et ieiunando non cadatis in aliquod criminale peccatum, quia ille homo, qui ieiunat et peccat, similis est diabolo semper ieiunanti et semper peccanti. Hoc quoque debetis  obseruare in uestra penitentia, ut illud faciatis ieiunium, quod sit sanctificatum ex duabus causis, hoc est, de orationibus atque eleemosynis. Unde commonet nos propheta: »Sanctificate ieiunium .« Concedat Omnipotens nobis et uobis huiusmodi ieiunium omni tempore perficere, quod nobis aperiat paradisum. De ebrietate uero castigo uos, fratres, nostri conciues, ut declinetis ab ea, et non teneatis eam in usu. Quia ebrietas nullum uitium excusat, sed omnia peccata generat, et est magnum et criminale peccatum. Nam ista ebrietas, quam tenetis a mane usque ad noctem profundam, est perditio animarum uestrarum. uere nunquam habebitis uitam eternam, nisi per abstinentiam a crapula et ebrietate, hoc est, a nimia comestione et  potatione. uos etiam non obseruatis ieiunium, per quod debetis uincere diabolum, sed infringitis omne ieiunium, et a Deo commendatum et a nostra auctoritate iussum. Et non cogitatis quod ille homo qui infringit unum diem in Quadragesima, totam Quadragesimam infringit. Et propterea precipiunt sancti canones, ut qui infringit unum diem in Quadragesima, quadraginta dies pro uno die soluat auctori Deo suo. Propter ingluuiem et gulositatem fuit eiectus Adam de paradiso. Et nos si uolumus nostram recipere hereditatem, id est, paradisum, necesse est ut per aliam uiam, hoc est, per ieiunium et abstinentiam reuertamur ad paradisum. Quod ipse prestare dignetur, qui in trinitate et unitate perfecta  uiuit et regnat Deus per omnia secula seculorum. Amen.



SERMO Iu. IN CeNA DOMINI. Ad penitentes reconciliatos.

Hodie, fratres, est cena Domini, in qua Dominus noster cum discipulis suis manducauit, et lauit pedes eorum, dans nobis exemplum quo similiter faciamus nos nostris famulis et pauperibus. Hodie consecratur chrisma, unde omnes fiunt Christiani. In hac die penitentes societatem Ecclesie recipiunt, et sancti angeli gaudent de reconciliatione eorum hominum, qui ueraciter penituerunt se peccasse, et tribulationem in suis corporibus ieiunando, et uigilando, et oratoria circumeundo, patienter sustinuerunt,  ut Deum sibi placabilem obtinerent. uobis itaque, fratres, quos hodie recipit sancta Ecclesia, uobis dico, conuenit admonitio et exhortatio. Illa scilicet uobis conuenit commonitio, ut omni tempore recordemini quales eratis ante confessionem et penitentiam, et indulgentiam, que nunc consecuti estis, uobis Deo inspirante: ipse enim Deus dixit: »Sine me nichil potestis facere .«

Igitur ante confessionem et penitentiam peccatorum uestrorum eratis filii diaboli, et serui peccati, quia »Qui facit peccatum, seruus est peccati .« Nunc uero quia fugistis diabolum, et uenistis ad pium Christum per penitentiam, liberati estis a peccato, et serui facti estis Deo. Ergo necesse est uobis cum omni sollicitudine, et omni cura ut laboretis in  omnibus operibus bonis, uidelicet et non manducetis nimium, et non bibatis usque ad ebrietatem, neque ante horam, neque post horam; et studeatis uiuere de uestra iustitia, non de rapina, quoniam sicut ait Apostolus, »Raptores regnum Dei non possidebunt .« Memores etiam esse debetis terribilis sententie, quam dixit Apostolus: »Qui in uno offendit omnium reus est ;« hoc est qui unum peccatum facit, offendit Deum, qui omnia peccata prohibuit nobis facere. Propterea uobis dico talia, ut, si non facitis peccata que penituistis, nec alia committatis. Nam nichil adiuuat penitere, si post penitentiam reuertitur homo ad peccatum. Et ille talis homo qui hoc facit, similis est cani reuertenti ad uomitum suum. Et de talibus hominibus repetentibus  peccata sua que iam fecerunt, dicit Spiritus sanctus per prophetam Dauid, »Quia iustificationes Domini non exquisierunt ,« id est, non permanserunt in promissionibus suis, quas promiserunt in baptismo et in confessione iniquitatum suarum: Quam per omnia tempora uitare tribuat uobis Deus, qui uos hodie recipit in societatem plebis sue.



SERMO u. De fundamento et incremento Christianitatis.

Pensate, fratres karissimi, et considerate toto corde uestro, et tota anima uestra, quam magnum nomen sit Christianitas, et quomodo creuit et diffusa est per omnes gentes totum habitantes mundum.  Nulla siquidem causa fuit unquam, nullum quippe regnum, nulla prorsus edificatio urbium cum toto labore constructa, quemadmodum Christianitas, quam nostra quotidie praua destruit uita. Et quamuis creuisset Christianitas, eiusdemque sacra religio cum molestia dictu ineffabili, tamen omnem utique superstitionem et mortiferam gentilitatis idololatriam gloriose uicit, et ad puluerem usque prostrauit. Suos denique obseruatores sancta Christianitas, que est ciuitas Dei, ad perfectionem conduxit. Nec mirum est, si res perfecta perfectos facit. Unde est ergo Christiana religio profecta? Ex fundamento uidelicet immobili, omniumque firmissimo rerum fundatarum. Super hoc quidem fundamento ueraci assertione loquitur Apostolus, dicens: »Nemo potest aliud fundamentum  ponere, preter id« fundamentum Christianitatis, »quod iam positum est .« Ipsum etiam appellat uates Dauid pauimentum, dicens: »Adhesit pauimento anima mea .« Hoc igitur fundamentum, siue pauimentum est iehsu Christus Dominus noster, super cuius mortem fundata est Christiana religio. O quantus labor edificande Christianitatis! Animaduertite uos Deicole, quam inenarrabili tormento mortis stabiliuit noster Dominus Ecclesiam Christianitatis, quam exosi iustitiam male dissipant, ac pro ea fundanda, sed et stabilienda per diuersa mundi climata sustinuit Dominus iehsu Zabuli tentamenta, hominum opprobria, sputa, spineam coronam, tandem uero terribilem crucis necem, inque manibus ac pedibus  clauos formidolose molis; simulque sanctus in sancto Christus latere ultro lanceam suscepit.

Preter id tamen sacramentum catholici cultus, omnia que operatio diuina creauit secula et gubernat, sine ulla quidem molestia plene condidit et moderatur. Siquidem in ipso formationis mundi principio creauit celum et terram, angelos, erem, et aquam de nichilo absque ulla onerositate. In primo etiam die mundi fecit lucem de nichilo; secundo autem die statuit firmamentum in medio aquarum sine quolibet sudore; tertio edidit species maris et humi, cum surculis radicitus terre inherentibus; quarto luminaria celi de luce, que in primo die patuit facta omni procul grauedine; quinto creauit natatilia et uolatilia de aquis ullo sine dolore; sexto  quidem die plasmauit cetera animantia, hominemque partim de humo, partim ex nichilo. Et hec omnia quidem suauiter, et sine quauis amaritudine Dominus noster patrauit iehsu Christus, Dei scilicet Filius manens semper cum Patre, et Spiritu sancto personaliter Trinitas, substantialiter Unitas. uerum non sic leuiter primo et nouissimo collibuit Omnipotenti qui fuit mortuus, et ecce est uiuens in secula seculorum, habens claues mortis et Erebi; illi, inquam, non placuit tam leuiter cultum orthodoxe religionis pullulare. Quomodo igitur libuit illi? Estote, fratres, uehementer intenti, ut auditu cordis percipere queatis. Nam crucis aram subiit, ubi et seipsum iecit fundamentum Christianitatis, et suis  sequacibus pretendit exemplum eiusdem perficiende religiositatis

Huius autem et pauimenti memor et exempli beatus infit apostolus Petrus: »Christus, inquiens, passus est pro nobis, uobis relinquens exemplum, ut sequamini uestigia eius .« Christus Dominus ideo uitam carnis amisit, quo stabiliret Ecclesiam Christianitatis, quam iudices iniquitatis ceca cupidine incessanter euertunt. Christus Deus idcirco suum corpus salutiferum sepulture tradidit, quo omnis sacrilega cupiditas in eternum sepulta iaceret, sicque muta iugiter quiesceret. Christus Deus pro eo morte carnis mortem anime occidit, quo humane carnis auiditas in homine simili Deo mortua semper existeret. Ceterum Omnipotens,  uita, Christus a mortuis resurrexit, apostolos firmauit, in uastum orbem contra lupos ut oues destinauit. Illos quoque primos armis uere Christianitatis uestiuit, suaque prelia quo fortiter pugnarent cum benedictione precepit.

Ita perpendite, fratres, quanto labore, quantisque tribulationibus propagauerunt apostoli, id est arbores paradisi et columne, Christianitatem celi et regnum celorum in terris, et sedem Dei edificauerunt inuitis principibus orbis, qui appellantur lupi, et sunt titiones inferni. Igitur singuli singulas, quibus Christianitatis ouilia cuderent, elegerunt apostoli prouincias, quidam uero ampliores. Andreas uidelicet Christianitatem in Achaia edificauit emptam crucis patibulo, Aegea proconsule inferni titione facto. Thomas  quoque in India citeriore quatuor lanceis perforatus, ex totidem corporis partibus aulam Christianitatis stabiliuit, rege Mesdeo resistente, et ob id in stipulam Erebi uerso. Bartholomeus eque in finali India truncatione capitali claustra Christicole fidelitatis uiriliter fundauit, rege expugnabili Astyage. Mattheus etiam Christum Aethiopie indidit in Hyrcanum regem, martyrioque ibidem solidauit. Christianitatem Simon quoque et Iudas apostoli in regno Persidis sui duntaxat fundamenti imitatores Christi, dogmata Deicole religionis cordibus innumeris profanorum infuderunt; ob quod itaque pretiosissimum facinus a sacerdotibus idolorum interfecti, et sibi, omnique Persidis regni Ecclesie obtinuere polum, redactis eisdem sacerdotibus in fomitem ignis  Auerni. Siccine propagata est Christianitas, que est ciuitas Dei, seuis mortibus fundata propagatorum. Iacobus quoque beatissimi Ioannis euangeliste germanus, quin etiam sui homonymus Domini nostri Iesu Christi frater, ob fidem sanctam in Samaria atque Iudea stabiliendam similiter occubuerunt: alter quidem gladio Herodis, alter uero lethifero ictu cuiusdam fullonis lapidibusque Iudeorum uelociter obrutus. Ioannes nichilominus suorum condiscipulorum Christo carissimus, fluenta sophie ab herili pectore hausta Asie propinauit, Christique Christianitatem sponsam ibidem honestissime constituit. Philippus sic etiam nichilominus celestem docens uitam, hoc est Christianitatem, claustra eiusdem  religionis potissimum Illicine fixit  . Itaque non uoluptates carnis, nec delicie, neque huius seculi diuitie, nec honores plantauerunt Christianitatem per orbem, sed tristes mortes apostolorum eorumque doctrinis obtemperantium: primum tamen salutiferam, et Christi semper multiplicantis genimina totius sacrosancte religionis a suo nomine ubique regnorum sole clarius effulgentis.

Beatissimi quoque principes apostolorum, Petrus et Paulus, incipientes a Iudea Christum predicare, Christianitatem quoque plantare cum multis tribulationibus per diuersas urbes, earumque regiones, Romam tandem peruenerunt, ubi et caput orbis erat, et primates mundi manebant, ac proinde omnium conuentus nationum illuc confluebat. Attendite,  fratres, Romam ubi consistebat Nero imperator duntaxat subterioris mundi , necnon et Simon Magus infinite peritus malitie: illuc conuenerunt apostoli principes a Deo constituti super omnem terram, quatenus scilicet diabolo et membris eius, Neroni et Simoni auferrent principatum mundi, ac regi superno, cui iure debetur, restituerent: quod quidem ita, gratias Deo, factum est. Siquidem tantam tamque spatiosam ibidem celestes legati plantauerunt Christianitatem, ut eadem totum pene repleret mundum, quin etiam omne in eo collideret idolum. Hoc tamen opus diuine religionis omni laude dignissimum pollere et crescere intuens, ac indolens hostis antiquus possessor Neronis, Magique Simonis, suasit eis qui erant titiones  Erebi, occidere legatos Christi, qui erant arbores paradisi; pro eo quod ipsi uerbis atque miraculis Christum, eiusque cultum totis uiribus satagebant plantare: econtra uero Simon et Nero explantare certatim contendebant quantum ualebant. Talis nimirum labor edificandi bonum, illudque euellendi ardebat inter athletas Dei et stipulas aueni. uerum ne diuturnitatem pateretur huiusmodi certamen, quatenus Nero Simonem Magum crederet esse Deum, immundis spiritibus se uehentibus cepit idem uolare; Paulus orare, Petrus Satane imperare, Magum uolantem precipitare; cuius itaque perditi ob ultionem ciues Dei Nero reddidit astris, Petrum uidelicet cruce, Paulum uero capitis amissione.

Sic igitur pretiosis mortibus apostolorum, sanctorumque  cunctorum, precipue martyrum, diuersis interitionibus plantata est Christianitas et stabilita, et fundamento eius Christo per orbem incrementata. Beatorum quoque confessorum sanis tam exemplis, quam dogmatibus est deinceps illuminata. Deinde Christianitatis monasteria et claustra pii reges, eorumque religiosi proceres ubique fundauerunt, suisque rebus cum donis ditauerunt. Quin etiam principes, qui erant inclyti urbium possessores, dimiserunt eas, Christique aulas in eisdem urbibus condiderunt, statuentes ibidem episcoporum cathedras, quibus  corda et anime fidelium credentium indesinenter in Deo firmarentur. Se quoque, suaque omnia, uillas scilicet et fiscos tam his sedibus, quam monasteriis tradiderunt, satisque adiecerunt ibidem die ac nocte Christo seruientibus tam canonicis quam monachis. Siquidem pro certo sciebant ipsi primates nullo melius alio modo dies constare, ac fine tenus mundi perseuerare stabilitam celitus Christianitatem.

Ergo hanc religionem tam Deo charam, tamque humanis animabus salubrem, proh dolor! quotidie dissipant illi qui nunc sunt principes mundi; reges uidelicet, comites, uicecomites, consules, proconsules, eorumque uicarii, uassi dominici, horum satellites, omnesque mali iudices. Auferunt namque peruersa calliditate urbalibus ecclesiis, necnon monasticis,  res, et uillas, quibus debent episcopi, monachi et canonici uiuere. Diuersis plane dolis et fraudibus predicti inuasores ecclesie destruunt presidia Christianitatis, hoc est, sedes episcopales et monasteria, predis scilicet, rapinis, precariis falsidicis, manufirmitatibus iniquis. Habentes enim eas, inscriptum contemnunt reddere censum. Sic autem res Christi transferunt sibi in predium et allodium possessores sacrilegi: interdum uero uiolenter easdem res ecclesie diripiunt, sibique illicite possident. Quamobrem multa iam scimus et uidemus monasteria a clericis derelicta propter res quippe unde uiuere deberent illis ablatas. Ergo quidnam sunt aliud tales sacrilegi, predones, uiolenti raptores, nisi titiones inferni, et esce diaboli et explantatores  paradisi, qui est Ecclesia Christi? Prorsus nullum alium comedunt cibum diaboli in inferno, nisi animas eorum, qui res ecclesiarum Dei deuorant, depopulantes, uel iniuste possidentes. Certe animas eorum omnibus horis post terminum presentis uite douerant demones, et deuorabunt in eternum. ue uobis, predones, raptores ecclesiarum et pauperum earum! Reuera quotidie ueniunt illi pauperes ad tumulos sanctorum, clamantes se occidi a predonibus fame et nuditate. Sed quid erit illis talia facientibus mala ecclesiis, earumque ministris Dei, atque uernaculis? uera et perpetua pena. Deinde quidnam proueniet ministris Dei, eorumque pauperibus famulis huiusmodi mala innumera patientibus? uere eterna gloria si tamen patienter tolerant  aduersa.

Ergo, fratres, qui ueri estis Christiani, nolite pseudochristianos timere grauiter uos quotidie opprimentes. Nempe si illi uos deuastant, Deus et Dominus noster iehsu Christus, cuius nomen habetis, ipse uos honorat, suisque facultatibus quotidie ditat, ut non tam ab hostibus efficiamini pauperes, quam ab ipso Deo diuites. Sic nempe nos hortatur Scriptura: »Timentibus Deum nunquam deficient bona .« Et rursus inquit Propheta: »Nunquam uidi iustum derelictum, nec  semen eius querens panem .« Et: »Spera in Domino, et fac bonitatem, et pasceris in diuitiis eius . Scitote igitur, fratres, quia nullam rem ita se nunquam diligere Deus ostendit, quomodo Christianitatem. Etenim ipsam appellat in Scripturis suam ciuitatem, in qua sibi complacet continuo habitare. De qua ciuitate sic ait Propheta: »Gloriosa dicta sunt de te, ciuitas Dei .« Plane hec eadem ciuitas, id est Christianitas, uocatur sponsa Agni, hoc est Filii Dei. Unde profecto testimonium perhibet beatus Ioannes in Apocalypsi, dicens: »Locutus est ad me unus ex septem angelis dicens: ueni, ostendam tibi nouam nuptam sponsam Agni . Gaudeat ergo omnis plebs Christiana, quia uocata est et facta  est sponsa Agni, hoc est Fili Dei. Celestis nichilominus Ierusalem nuncupatur Christianitas, probante eodem Ioanne in eadem Apocalypsi: »uidi, inquit, Ierusalem descendentem de celo, ornatam auro mundo, et lapidibus pretiosis intextam .«

Letetur itaque omnis Christianitas per uniuersum orbem dilatata, pro eo quod meruit uocari sponsa Christi et ciuitas Dei, quam de celo descendentem asserit Apocalypsis euangeliste. Reuera quidquid de terra cepit, terrenum est; omne autem terrenum transitorium est, id uero quod transitorium est uile est. Igitur Christianitas que est Dei ciuitas, que est sedes Dei, unde legitur, »Deus sedet super sedem sanctam suam ,« non cepit de terra, sed de celo  descendit in suo gloriosissimo auctore Christo: quapropter Christianum nomen non est terrenum, catholica religio non est transitoria, sed perpetua: nec uilis est, sed carissima Christo tanquam sua caro, tanquam sua anima, quam morti tradidit pro christianitate que est thronus eius, ecclesia eius templum eius est: »Templum, inquit Apostolus, sanctum est quod estis uos « Christiani. Ostium autem et ianua et porta huius ciuitatis et templi est Christus Dominus et Deus noster. Huic etiam puto Iacob patriarcham dixisse: »uere locus iste sanctus est, et nichil aliud est, nisi domus Dei ,« que est Christianitas, et »porta celi,« que est Christus. Sic ipsc approbans: »Ego, inquit, sum  ostium. Per me si quis introierit, saluabitur .«

Ergo, fratres, certemus cunctis nisibus, celsis quoque desideriis, denique orando sine intermissione, uti docemur apostolica uoce, quatenus immensa Dei miseratione digni mereamur fieri magis ac magis intrare per illud ostium, ac quotidie idonei cooperatores existere ciuitatis Christi, et crescere in ista ualle lacrymarum de uirtute in uirtutem, donec uideamus Deum deorum in celesti Sion. Iam siquidem in illa congratulatur suo auctori Christo, suoque congaudet fundamento maxima pars Christianitatis, summi scilicet apostoli, sanctique martyres, uenerandi confessores, sacrate uirgines; semper orantes, qui sumus eiusdem religionis reliqua  species, et adhuc terreni mole corporis uexamur et grauamur, illis sociemur caritate indesinenti, contemplatione perenni, letitia inenarrabili.

Qua de re, fratres, sicut portamus nomen Christi, nomenque ciuium iam celestium, ita oremus, ut sectemur et imitemur sacra eorum uestigia et exempla, quatenus et nomine et uita dignemur eorum collegio. Enimuero omnem terram in qua exiuit sonus eorum; omnes quoque partes orbis ad quas peruenerunt uerba eorum , comprehendit et complectitur nostra fraternitas, que est Dei ciuitas et Christianitas Christum habens fundamentum. Tali quippe modo existimus omnes Christiani fratres; ubique regnorum degentes, celestis quoque Ierusalem sumus conciues; e  quibus nimirum iam plurimi spiritualiter ultra sidera possident aulas diuerso meritorum nitore coruscas, reliqui uero adhuc lutea in carne manentes, terrea quoque inhabitant cenobia. Omnia antem hec agmina tam in superis exsultantia, quam in imis peregrinantia, sunt ciuitas Dei, quam Ioannes uidit euangelista descendentem de celo ornatam et omni decore compositam. Pro huiusmodi omnino ciuitatis prosperitate oramus quotidie psallentes: »Saluum fac populum tuum, Domine,« id est, uniuersam Christianitatem, »et benedic hereditati tue;« scilicet eidem Christianitati, »et rege eos,« Christianos, »et exalta eos in eternum .« Hec procul dubio Christianitas est, Ecclesia Dei sancta Catholica, id est uniuersalis et recta, in toto  orbe terrarum diffusa. Hec est domus Dei, et templum Domini, et sacrarium Spiritus sancti.

Porro hec est illa uinea, in quam introduxit nos Dominus suam operari uoluntatem. Operariis autem unum promisit denarium, utpote unam uitam eternam. Ista quippe est illa domus, et ciuitas Dei, de qua per Prophetam enituerunt Spiritus sancti heccine uerba: »Nisi Dominus edificauerit domum, et custodierit ciuitatem,« id est Christianitatem, »in uanum laborant et uigilant ,« qui uolunt edificare et custodire illam. De qua prorsus ciuitate, hoc est de Christianitate, prelibatus testatur Euangelista: »uidi ciuitatem sanctam Ierusalem nouam a Deo paratam. Et audiui uocem de throno dicentem: Ecce tabernaculum Dei cum  hominibus, et habitabit cum eis .«

Istam profecto ciuitatem Dei quotidie certant penitus destruere huius seculi amatores iniusti et sacrilegi, predando, omnibusque flagellis affligendo. Quidnam sunt isti rapaces lupi, qui sine cessatione persequentes deuorant et depannant Christianitatem? In orientis mundi partibus, et australibus Idumei et Ismelite, Moabite, et Agareni, Ammonite, et Amalecite, simulque illis peiores pseudochristiani. In climate uero septentrionali et occidentali gens Normannica, pariterque Danica, sed et impiissima Tungrorum natio; necnon crudeliores his omnibus gentibus nostri qui sunt falso nomine Christiani, non cessant omnibus horis plebem Christi  occidere fame et frigore, scilicet manducando escas, et bibendo uestes pauperum. Curnam id agunt? Quoniam amplius sunt mundi amici quam Dei, magis amant arua quam sidera, potius diligunt equos canesque suos, quam sanguine Christi pauperes emptos.

Huiusmodi plane predones et rapaces propria sponte destruunt Christianitatem et deserunt, contemnentes habitare diuini imperatoris ciuitatem, et propterea minus fiunt ciues et domestici Dei, sed diaboli et titiones inferni. Itaque, o Ecclesia Dei! o ciuitas Dei, patienter hos fer lupos, deuorantes uos Christi agnos. Siquidem hoc malum quod uobis estimant nostri facere aduersarii, multo magis sibi illud ingerunt. Nemo enim alteri prius quam sibi nocere  potest. De quibus lupis compatiens uobis, sic inquit Dominus per Prophetam: »Omnes qui operantur  iniquitatem, sic deuotant plebem, ut cibum panis .« Unde et pius idem pastor noster Christus Dominus benigna consolatione nos confortat dicens: »Noli metuere, pusillus grex, quia complacuit Patri nostro dare uobis regnum .« Ergo, fratres, unanimiter simus patientes ad omnes tam hospites quam hostes. Nam uir habens patientiam omnia superare uitia potest facile, agia teste Scriptura. Sic reuera ciuitatem Dei que est in nobis, hoc est Christianitatem cruore nostri Redemptoris fundatam ualebimus omni tempore excolere, sacrisque excubiis custodire, piisque moribus ornare, auxiliante nobis eodem Domino nostro Iesu Christo, qui est principium et finis omnium, cum Patre et Spiritu sancto regnans per omnia secula seculorum.  Amen.




ANNO DOMINI DCCCCXXIII.
DADO EPISCOPUS uIRDUNENSIS.





NOTITIA HISTORICA.


 Nepos discipulusque Berhardi Dado, dictus in uita Ioannis Gorzie abbatis, cui fuit familiaris, uir summi ingenii et famosissime sanctitatis, abbas et ipse sancti uitoni, episcopali dignitate insignitus est Ludouici Germanie regis fauore anno 881. Cuius electionem Bertolfus Treuirensis archipresul, etsi litteris Ioannis pape uIII rogatus, ut probaret non potuit adduci. uerumtamen Dado absque eius consensu ordinatus fuit, summaque prudentia diu administrauit tum abbatiam sancti uitoni, quam retinuerat, tum uirdunensem ecclesiam, cui amplissimas comparauit possessiones. Cum Ratbodo archiepiscopo Treuirensi et aliis episcopis comprouincialibus astitit conciliis Moguntino et Metensi anno 888. Tradit Wasburgius ab ipso conditum fuisse pema elegiacis uersibus, lapsu temporis deletum, suo atque decessorum suorum tempore de illatis uirdunensi ecclesie calamitatibus, et presertim in irruptione a Nortmannis in Lotharingiam  facta anno 889, qua cremate sunt ciuitates Tullensis et uirdunensis; plurimi etiam presbyteri ac clerici tam maioris edis quam sancti uitoni trucidati. Idem esse uidetur cum Dadone uirdunensi episcopo, cui Remigius monachus Antissiodorensis epistolam scripsit circa annum 890. Alia quidem est ad eum epistola Salomonis episcopi Constantiensis. Attonis et Berhardi antecessorum epitomen uite composuit anno 893, in qua collata ab illis ecclesie bona, et abbatiam Montis-Falconis, ex dono Arnulphi regis perpetuo habendam recenset. Partitionem bonorum uirdunensis ecclesie inter se et capitulum  fecit parendi gratia canoni decimo tertio concilii Triburensis cui adfuerat anno 895. Ratbodo Treuirensi direxit epistolam postulans ut Arduinum presbyterum ecclesie uirdunensis in parochiam seu diecesim Treuirensem admitteret, anno 906. Diplomati Caroli Simplicis abbatiam Suestrensem Prumiensi monasterio adiudicantis subscripsit anno 916, 19 Ianuarii. Ob studium in Germanie reges fuit exosus eidem regi Carolo atque Bosoni Guntranno, qui Zuenteboldi regis cedem ei imputabat. Nec multo post idem Boso, contractis copiis, terras episcopatus uastare cepit, stragem ubique deferens. Tutum ab hostibus Dado ut se prestaret, milites uirdunum acciuit: sed obstare nequiuit quominus cathedralis maximaque pars oppidi insidiose exureretur ad annum 917. Quo incendio absumpta fuere uerdunensis ecclesie monumenta, libri et memorie episcoporum. Ne autem hec penitus obliuioni traderentur, breuem historiam episcoporum contexuit  Bertarius presbyter uirdunensis, quam Dadoni nuncupauit an. 36 episcopatus. Cum Uncrimno monacho S. Michelis ad Mosam, quamdam permutationem de duobus pratis in Rofiedicurte sitis iniit ad castellam sub die uIII Kal. Decembris, anno 8, regnante Carolo rege in regno Lotharii, id est anno 919. Gauzelini Tullensis episcopi consecrationi astitisse dicitur anno 922: presens quoque fuit circa idem tempus electioni Libonis episcopi Lausanensis, ex charta ubi uocatur Tatto. uiuere desiit an. 923 ex Hugone Flauiniacensi et Flodoardo, humatusque est in basilica Sancti uitoni.





DADONIS DE uITA HATTONIS ET BERHARDI PRAEDECESSORUM SUORUM FRAGMENTUM HISTORICUM.


 Anno ab Incarnatione Domini nostri Iesu Christi octingentesimo nonagesimo tertio, regnante uero domino Arnulpho gloriossimo rege anno quinto, nostre autem ordinationis decimo tertio, indictione nona, ego DADO, uirdunensis Ecclesie episcopus, cepi tractare in animo meo uarios presentis seculi casus, et priorum pontificum facta ad memoriam reducere et eorum a nostre Ecclesie fidelibus sedulo ac salubriter inuestigare. Idcirco etenim facta orthodoxorum presulum litteris adnotaui, ut eorum memoria sit nobiscum eterna quorum nomina in celo credimus eternaliter esse scripta.

Dominus igitur Hatto, antecessor noster, fuit temporibus Lotharii imperatoris, et item Lotharii filii eius, et peruenit usque ad annum primum Caroli  regis. Qui pontifex uenerandus multa memoria digna contulit Ecclesie; de quibus pauca stylo commendare commodum duximus. Obtinuit namque apud regem Lotharium res per multa loca iacentes, id est in comitatu uirdunensi, Albere-uillam, etc. Idem etiam uenerabilis episcopus istam nouam basilicam inchoauit; sed a successore eius, auunculo uidelicet nostro domino Berhardo episcopo honorifice perfecta est. Qui etiam temporibus Caroli regimen istius Ecclesie suscepit, et usque ad tempus Ludouici Hermanici regis eam feliciter gubernauit. Nam  iste inclytus pastor, dominus Berhardus, auunculus uidelicet noster, in ecclesiasticis disciplinis ultra quam credi uel fieri possit,  feruentissimus exstitit, et episcopale ministerium,  et religiosam uitam admodum diligens, quamplurima isti ecclesie contulit, que nunc zelo eius eternaliter testimonium perhibent. Dedit et cetera.

In basilica etiam sancti Petri et sancti uitoni posuit canonicos octo, et dedit illis res que ad ipsam ecclesiam pertinent, sicut eas tunc in suo dominatu habebat; decimam quoque arietum, qui ad nostrum opus ex brasensi centena congruis temporibus accipiuntur. Dedit etiam ad ipsum altare unum sacerdotale uestimentum auro ornatum, platenam scilicet, id est ex dirotano, cum guttis, etc. Pallium quoque unum super ipsius sancti patroni posuit glebam, etc. Nos etiam, qui diuina dispositione eius successor et ipse domini Lodoici regis post auunculum nostrum istam ecclesiam gubernandam suscepimus,  et post mortem eiusdem dominum Carolum fratrem ipsius imperatorem suscepimus, et usque ad tempus domini Arnulphi gloriosissimi regis, nepotis scilicet eorum, iam peruenimus, quidquid mihi commisse ecclesie in rebus et familiis, in omnibus ornamentis ecclesiasticis  addere potui, huic operi addere saluberrimum duxi. Dedit, etc. Hec omnia solemni more supradicte ecclesie dominus Carolus imperator delegauit, atque ad habendum perenniter concessit. Arnulphus quoque gloriosissimus rex dedit in proprium per auctoritatis sue preceptum supradicte ecclesie abbatiam, que uocatur Montisfalconis, que est in honore sancti Germani constructa, et in comitatu Dolmensi est sita, cum omnibus et sibi pertinentibus,  etc.




ANNO DOMINI DCCCCXXuII.
AGIO ARCHIEPISCOPUS NARBONENSIS.





NOTITIA HISTORICA.


 Post cedem Arnusti, clerus et populus Narbonensis congregati, ut uiderent quo pacto eam ulciscerentur,  aliumque archiepiscopum eligerent, optime factum putarunt, si uicinum suum Rostagnum archiepiscopum  Arelatensem ad consilium uocarent. Is Agatham profectus, ante diem electioni prefixam, et ante quam episcopi Narbonensis prouincie conuenissent in unum, una cum Amelio Uceticensi episcopo ad illam metropolitanam euexit sedem Gerardum, Amelii nepotem, qui Hugoni filio Berthe »senatricis et Ecclesie Romane dispositricis,« ut ait Saxius, »a sacerdote erat,« hoc est ab eleemosynis. Sic igitur transgressus in partes Rostagnus. Narbonam se contulit, ut Agium uabrensem abbatem, qui ab episcopis suffraganeis legitimo interim ordine congregatis electus fuerat, pelleret, eique Gerardum substitueret. Quin etiam Saxius addit Ioannem X papam litteras ad eumdem Rostagnum direxisse pro Agii exauctoratione; sed e contra Catellus refert epistolam eiusdem Ioannis pontificis a Sammarthanis editam in Gallia Christiana quadripartita, quam et nos recudimus, ex qua manifeste liquet Gerardum Romam profectum,  ut summo pontifici electionem suam probaret, repulsam passum fuisse, indeque reuersum, pontificiis assimulatis epistolis Narbonensem armata manu episcopatum deuastasse, Agiumque insidiis cepisse ne Romam peteret sedem. Quibus auditis summus pontifex Narbonensis prouincie episcopis mandat, ut Gerardum pro episcopo non habeant, Agioni uero, ut petierant, pallium mittit circa annum 914. Neque tamen sic conquieuit Gerardus, semper enim pro archiepiscopo se gerens, ab eodem pontifice excommunicatus est aliquanto post, ut discimus ex eiusdem epistola ad archiepiscopos Narbonensem et Lugdunensem apud Catellum, hist. comitum Tolos. pag. 83 et seq. Interea cum Lugdunensi et uesontionensi archiepiscopis adfuit Agio an. 915, Cabilonensi concilio apud sanctum Marcellum celebrato. Hanc breuem epistolam scripsit anno circiter 922, ad Agambertum et Elefonsum episcopos, uulgatam a Catello lib. Hist. comitum Tolos., et a Baluzio sic emendatam ex fide ueteris exemplaris:

 »uenerabili AGAMBERTO, necnon et ELEFONSO episcopis, AGIO Narbonensis sedis episcopus, multimodas orationes.

»Audiuimus quod uos curtim pergere his diebus debetis, idcirco ad deprecandum comites nostros  perreximus Ermengaudum  et Raimundum, quatenus uos deprecaremur, ut preceptum apud regem impetrare nobis non dedignemini: ita et nos precamur, et supplicamus, ut relatum quod superius scriptum est, sic apud regem impetrare uos non pigeat. Bene ualete.«

Prospere cessit hec epistola, optatum enim preceptum Caroli datum fuit eodem anno, trigesimo scilicet regnante domino Carolo, uII Idus Iulii, indictione 10, »in uilla Turnis,« apud Catellum in commentariis Occitanie, pag. 776, quod explicat de ciuitate Turonensi. uerum in authentico diserte scriptum est »in uilla Ternis,« uti nos admonet Baluzius, lib. Iu Marie Hispan., pag. 375, qui et hunc locum fuisse in Belgica secunda scribit. Et quidem Turnus Mabillonio in Supplem. Diplom., pag. 49, uidetur esse uilla pagi Rhemensis prope Axonam. Ceterum in hoc precepto, nulla quidem est predictorum episcoporum memoria, sed solius  Wigonis Gerundensis, quem forte ipsi tanquam maiori pollentem auctoritate mediatorem adhibuerant, uel etiam ipsemet Agio patronum accersierat. uide Mabillonium ad annum 922, num. 51. Elefonsus uero, cuius in Agionis epistola mentio, idem est qui in precepto Caroli Simplicis, apud Catellum pag. 777, uocatur »episcopus Erifons habitans Narbonam;« que uerba quibusdam persuaserunt illum fuisse archiepiscopum Narbonensem, quod uerum non est, sed inter presules uendascenses seu Carpentoracenses annumeratur a Baluzio.

Anno 924, seu 27, regni Caroli Simplicis in Aquitania 17 Decembris, Agionis archiepiscopi consensu. Odo uicecomes et uxor eius Richildis alo lium circa Sallelas Alfonso abbati Montis-Oliui tradiderunt. Memoratur Agio in charta donationis ecclesie Narbonensi facte a quodam Teuderico et Sposia ipsius coniuge, de omnibus que habebant in uilla Seiano in territorio Narbonensi, anno regni Caroli 29, die 28 Septembris. In sequenti Gildrica femina eidem Agioni  seu Aigoni se munificam prebuit, regnante Carolo anno 30, ex chartario S. Pauli. Transiit haud multo post ad meliorem uitam, exeunte scilicet anno 926, uel ineunte 927, idem fortasse ac Aidagius archiepiscopus notatus in Necrologio Crassensi u Idus Martii.





HISTORIA ABBATIAE uABRENSIS, AUCTORE AGIONE,


 Tempore, quando ex partibus Europe ab aquilonis cardine diffusa gens Marchomanorum seuissima atque barbarorum immanior, Galliamque introgressa, fortissimis ictibus sancta patiebatur Ecclesia, nam nullo ferente barbarorum uesaniam, erat non modica tribulatio, quia per omnes pene pagos iuxta Gallicum Oceanum disperse sunt Ecclesie, urbesque depopulate, atque monasteria abiecta. Tanta namque fuerat rabies persequentium, ut quos capere Christianos quiuissent aut mucrone necarent, aut etiam quos horror necis innocentum inuaserat, propter redemptionem seruare nitebantur. Nonnulli equidem Christianorum  toruissimam experti persecutionem, relinquentes predia, et paternos abiicientes fundos, partes Orientis se incolatus dedere. Multi denique legerant magis cuspidibus occumbere quam incolumes paternos linquere Lares. Alii nempe plures, quorum in cordibus fides minime radices ceperat, lauacrum sancte regenerationis negligentes, sed paganorum latebrosas diligentes astutias, illorum se federi et uitiis . . . . . Erantque seuiores crudelioresque barbaris, ut erant Christiani, prius indagare moliebantur eorum latibula, et utpote ipsorum gratia et crudelitas apud barbaros roboraretur, truculentis  manibus proximorum gaudebant fundere cruorem. Reliqui namque ueram prestolabantur pacem, nullatenus cognoscentes sua peccamina cum nullis diuina exercuisset ultio; quia priusquam accidisset huius procella turbinis, alter alterius rodebat uitam, et diues egeno subdole quod possidebat auferre gestiebat. Ideo data est ei dira ac prolixa tribulatio; tandiu enim uero perstiterat seuissima atque truculentissima Marcomanorum atrocitas, quatenus ecclesie que nobili fuerant constructione edite, in eremum redigerentur, et summa cacumina parietis lucus densissimus cooperiret. Sed maxime uero iuxta mare, tellus inculta manebat, accessusque hominum illo rarus inerat, nisi in tutissimis ac munitissimis castellis, quia sicuti supra taxauimus, incole et clade  ingruente aut aliis regionibus transuexi sunt, aut qui remanserant pene omnes interfecti, aut uidelicet barbaris sunt commisti. Ceteri qui euaserant in uariis degebant presidiis.

Erat igitur, eo tempore, monasterium in prouincia Gallie in Petracorio pago, nomine Palmatus, in quo iugiter deicole Christo famulabantur, nichil habentes proprium preter quod norma sancti Benedicti cedebat. Alia namque plurima erant monasteria in eadem prouincia oppido ditiora, que iam fata ingruente peste, famis periculo multi monachorum sancti Benedicti normam negligere ceperunt, et contra illius ritum, proprium nisi sunt habere; quos illi deuitantes, nefas et illicitum censebant, dogmata Pauli predicatoris egregii pectore recolentes: Quis  nos separabit a caritate Christi? tribulatio, an angustia, an persecutio, an fames, an nuditas, an periculum, an gladius?  Dicebant enim et ipsi, quod nullo modo foret monachus, qui in terra proprium quereret, nec scilicet propriam uoluntatem, nisi tantumdem propria culpa et proprium locum. Pauperes equidem erant in rebus, sed diuites in fide: quibus preerat abbas, Adalgasius nomine, ueneranda canitie, moribus iustis, alacer uultu, prosapia quidem nobili genitus, et ore eloquentissimus. Qui uidens quod nullo modo illorum seuientium, propter presentem necem . . . foret posse, cepit lustrare seu bonus pastor regiones omnes, si forte inueniret ubi ab ore seuientium suas pauperculas seruare quiuisset ouiculas; quoniam quidem  minime illi opportunum erat suo degere solo, in quo creberrimas miserabiles ex dilectis suis alumnis cerneret strages. uentum est igitur ad aures eximii marchionis Regimundi, qui illo tempore monarchie Tolose fungebatur regendi negotio, quod uenerabilis Adalgasius abbas, paganorum incursione, foret una cum clientibus proprio exsulatus solo. Ille enim secum mente pertractans diuinitus flante, salutiferum reperit consilium, uti uiro Dei, cuius celeberrima per omnem prouinciam roboat fama, ad degendum ex paternis fundis una cum discipulis suis ederet cenobium; quatenus per illorum suffragia, sua necnon et parentum suorum abolirentur crimina. Denique concite ad prefatum abbatem mittere non desinens,  rogare iussus est, quatenus ad loquendum cum eo Tolosam ne pigeret accedere. Sed ille extemplo ad eum pergere nequiens, quoniam ab urbe Tolosa fere sexaginta millia aberat et pro re incerta meare ad eum nolens, duos ad eum direxit discipulos, rogitans uti per illos rem panderet pro quo tanta terrarum spatia adire iussus foret. Illi equidem concite properantes, iussa impleuere Patris. Igitur iam fatus marchio cum reperisset quod uenerabilis abbatis presentia omnino placito, quod ei constituerat, minime esset adfutura, sed et monachos ei adfore cognosceret ab eo missos, prouidens ne ei causam rei notaret accessus eius, imo ne esset agilis Tolosam omne pene quod facere uellet, et ut tamen quod ei et suis monachis inferre optaret, uiri Dei  missis propalare non omisit. Sed tempus et diem constituere mallens, quo uenerabilis abbas Tolosam peragrare posset, metuens, ne ceu marchioni ex plurimis partibus oriri solent nimbose procelle, sic inter nimium uenerabilis Patris iter morosum, nascantur plurima aduersa, ne permittant adimplere utile propositum. Ideo propinquum et opportunum placuit statuere placitum, ut exoneratus aliis rerum negotiis, cum eo ex amussim tractare quiuisset de tante utilitatis ope. At illi auditis sermonibus profecti sunt; cumque remeassent ad propria, cuncta ad reuerendum Patrem retulerant. Ille equidem cum didicisset a discipulis que a marchione fuerant delata, cunctipotentem Dominum consulens, profectus est Tolosam. Erat autem eo tempore eximius Helisachar  in eadem urbe pontificali fungens ministerio, quem magnificus marchio, cum Adalgasii abbatis sciret adesse presentiam, accersiri iussit, abbates de suo pago conuenire fecit. Tunc abiit gloriosus marchio ad imperatorem Carolum ob utilitatem monasterii, illique cenobium pia consideratione preuentus, ne incommoda parentibus suis paterentur post eius decessum, subprestitis per chartam tradidit possidendum, a quo mox munitate percepit continentem.


Charta Caroli Calui pro abbatia uabrensi.

»In nomine sancte et indiuidue Trinitatis, Carolus, gratia Dei, rex Francorum et Longobardorum, ac patricius Romanorum.

»Maximum regni nostri in hoc augere credimus  munimentum, si beneficia opportuna loca ecclesiarum beneuola deuotione concedimus; hec, Domino protegente, stabiliter perdurare conscribimus. Igitur notum sit omnibus episcopis, abbatibus, comitibus, uicecomitibus, uicariis, centenariis, iudicibus, ceu omnibus fidelibus presentibus scilicet et futuris, qualiter uir uenerabilis comes Raimundus, ex monasterio quod ipse nouo opere iure proprietario a fundamento in honorem Domini ac Saluatoris nostri Iesu Christi, seu sancte semperque uirginis Marie, et sancti Dionysii precellentissimi martyris, seu aliorum sanctorum edificauit in loco nuncupante uabro, in pago Curiense citra lympham Dordonis, ad nostram accessit clementiam, et  predictum monasterium cum omnibus rebus et ornamentis ecclesie sue, appenditiis uel adiacentiis suis, in manibus nostris, plenissima deliberatione, uisus est delegasse; et ipsum sanctum locum sub nostra defensione atque dominatione ad regendum nobis uisus est tradidisse. Idcirco ad eius petitionem talem pro eterna retributione beneficium ad ipsum sanctum locum uisi fuimus indulsisse; ut in ecclesiis, uel locis, uel agris, seu aliis possessionibus, ipsius monasterii, quas moderno tempore per nostram donationem ac confirmationem, seu ceterorum fidelium iuste possidere uidetur, in quibuslibet locis quidquid ibidem propter diuinum amorem collatum fuit, queque etiam deinceps in iure ipsius sancti loci aut per nos, aut per alios uoluerit diuina  pietas augeri, precipientes iubemus atque anathematizamus, ut nullus comes, nec episcopus, nec abbas, aut nullus iudiciaria potestate preditus, ad causas audiendas, uel freda exigenda, aut mansiones, uel paratas faciendas, aut fideiussores tollendos, nec homines istius monasterii tam ingenuos quamque seruos, qui super terram memorati monasterii residere uidentur, distringendos, nec ullas redhibitiones aut illicitas occasiones perquirendas, aut ullum omnino censum inquirendum, ullo unquam tempore ingredi audeat uel exactare presumat. Sed hoc ipse abbas, uel successores sui, aut monachi memorati loci, presentes scilicet et futuri, propter nomen Domini, sub integre immunitatis nomine, absque cuiuslibet inquietate aut contrarietate  ualeant dominare, et nulli unquam homini, pro qualicunque re, nullum omnino censum audeant impendere; sed ipsum sanctum locum sub nostra defensione atque dominatione uolumus constare. Statuentes ergo atque iubentes, ut neque uos, neque iuniores seu successores uestri, uel quilibet ex iudiciaria potestate, in ecclesiis, locis, uel agris, seu reliquis possessionibus suprascripti monasterii, uel de omnibus que supra scripta sunt, nunquam ullo tempore presumatis. Sed quod propter nomen Domini, eterna remuneratione ad iam fatum monasterium indulsimus, perpetuis temporibus proficiat in augmentum. Et quandoquidem diuina uocatione suprascriptus uenerabilis Adalgisus abbas  uel successores eius de hac luce ad Dominum migrauerint, qualem meliorem, et nobis per omnia fidelem ipsa sancta congregatio de supra scripto monasterio aut qualicunque loco uoluerint eligere abbatem, qui ipsam sanctam congregationem secundum regulam sancti Benedicti regere ualeat, per hanc nostram auctoritatem et premissam indulgentiam habeant; et ubicunque uoluerint ordinari, aut ipsi aut monachi ipsorum, uel a quolibet pontifice ex precepto et consensu nostro potestatem habeant, quatenus ipsis seruis Dei, qui ibidem Deo famulari uidentur, pro nobis ac coniuge proleque nostra, et stabilitate totius regni a Deo nobis commissi uel conseruandi, hactenus Domini misericordiam exorare delectet. Signum Caroli regis. Adalguarius  notarius scripsit ad uicem Gisseni.

»Data XIu Kal. Augusti, indictione 10, anno 21, regnante Carolo rege gloriosissimo. Actum Parisiis ciuitate, in Dei nomine feliciter. Amen.«

Hec gloriosissimus rex Carolus uenerabili marchioni per preceptum contulit, sed et circumquaque utilia pecoribus, laboribusque apta per chartam imperialem ab eo loca suscepit. Honore autem magno ab imperatore donatus, scilicet argenti libras II, ad suum in pace rediit monasterium. Cognoscat, quisquis ille est, qui hanc cupit legere uel audire uitam cunctorum hoc caput esse cenobiorum, non solum que Gothie in partibus constructa esse uidentur, uerum etiam et illorum que in aliis regionibus ea tempestate et deinceps, per huius  exempla edificata atque de thesauris illius ditata, sicut in antea narratum est. Sedulo considerare libet quanta numilitate ac reuerentia isdem metuendus sit locus, qui tot principibus uidetur esse munitus; siquidem Dominus Christus Princeps est omnium principum, Rex regum, et Dominus dominantium; beata uero Dei genitrix Maria cunctarum uirginum creditur esse regina; Michel cunctis prefertur agminibus angelorum; Petrus et Andreas capita sunt apostolorum; Stephanus protomartyr principatum tenet in choro testium. Martialis uero gemma refulget presulum; Benedictus cunctorum Pater est monachorum.



APPENDIX.





Charta Raymundi comitis Tolosani pro fundatione abbatie uabrensis.

 Priscarum legum et imperatorum et consulum decreuit auctoritas, ut qualiscunque persona ex nobili ortus genere res suas in alieno iure transferre uoluerit, tam in ecclesiis quam et in aliis hominibus, per chartas, codicillos, et legitimas traditiones licentiam habeat faciendi. Quamobrem ego in Dei nomine Raymundus, diuina annuente gratia comes et marchio, et uxor mea Berteyz pertractauimus casum humane fragilitatis nostre, metuentes diem extremam, ne subito improuisa mors adueniat, et sue  mortis laqueo tradat. Et ut nobis Dominus ueniam donare dignetur, cedimus cessumque in perpetuum esse uolumus res proprietatis nostre, propter remedium anime nostre, et propter remedium anime genitoris nostri Fulgualdi, et pro genitrice mea Senegundi, et pro germano meo Fredelone quondam, ut quorum fuit communis amor, sit et eleemosyna communis; que sunt sita in pago Ruthenico, in uicaria que dicitur Curiense, uillam cuius uocabulum est uaber, cum omni integritate, et uedetio  similiter, Biarcio similiter, Nogareda similiter; et in Tarnesca, in uilla que dicitur Betianus, uineas nostras quas Leotgarius ibi construxit. Hec enim que supra dicta sunt cum duabus capillis et mansis quatuor ibidem pertinentibus, Adalgiso abbati suisque monachis tradimus, cessumque in perpetuum esse uolumus, ad monasterium construendum in honorem sancti Saluatoris et sancte Marie Dei genitricis, siue sancti Dionysii Dei omnipotentis precellentissimi nostri martyris, ut unam dicto loco cateruam congregent monachorum, qui secundum regulam sancti Benedicti ibi deseruiant, hospites recipiant, pauperes recreent, et pro nobis fideliter orent. Et de mancipiis ad ipsum sanctum locum cedimus his nominibus: Trudinare et uxore sua cum infantibus eorum, excepto Franconi; Ariberto et uxore sua cum infantibus eorum; Elizabeth cum infantibus suis, excepto Eliano; Harfredo cum infantibus suis, excepto Ragranfredo; Ostreno et uxore sua cum  infantibus eorum; Eldrado cum uxore et infantibus eorum; Eliano cum infantibus suis; Lamberto et uxore sua cum infantibus eorum; Februo et uxore sua cum infantibus eorum; Stabile et uxore sua cum infantibus eorum; Ingibaldo et uxore sua cum infantibus eorum, excepto Raganfredono et Mudrico; Ingilsindono cum infantibus suis, excepto uandalbergano, et illo clerico quem ingenuum dimisimus; uxorem Ebrado cum infantibus suis; Grimaldo et uxore sua cum infantibus eorum. Hec enim omnia superius nominata cum casis, capellis, curtiferis, uineis, pratis, siluis, molendinis, et adiacentiis; loca rustica et suburbana, quesitum et quod adinquirendum est, tradimus Domino omnipotenti et omnibus sanctis, siue Adalgiso abbati uel suis monachis, siue omnibus qui post eos ibi futuri sunt. Tradimus de nostra potestate, de meorum dominatione, eo modo, ut nullus rex uel aliqua potestate habeat licentiam ipsas res beneficiare, uel concambiare, siue condonare, nisi tantum ut sub tuitione  et immunitate regis perenniter consistat, et quandiu ego uixero, de ipso sancto loco tutor et defensor  fiam. Post meum quoque discessum, Bernardum filium nostrum constituimus non dominatorem, non heredem, sed defensorem, ut mea uice ipse sacrum locum defendat, et monachos nutriat, familiam defendat. Post huius quoque decessum, si Fulgualdus filius noster superstes fuerit, simili modo ipsum locum ad bona facienda ei commendamus. Quod si Dominus permiserit ut Odo filius noster supersit, in ipsa tuitione et defensione eum relinquimus, et ipsi monachi in suo iure suaque dominatione consistent. Abbatem quem ipsi secundum regulam sancti Benedicti elegerint, cum prior defecerit, habeant. De repetitione dicimus, si nos ipsi immutata uoluntate nostra, aut ullus de heredibus nostris, aut aliquis homo iniqua uoluntate testamentum anterius uel posterius quasi a me factum protulerit, quod nec feci, nec decreui, nullum habeat effectum, et prolator, falsitatis reus, teneatur obnoxius; ut ille, qui eleemosynam nostram uoluerit exstinguere, imprimis iram Dei omnipotentis incurrat, et cum Dathan et Abiron  damnationem perpetuam acquirat, et in ultima resurrectione cum electis portionem non habeat, et cum Iuda, qui sacrum corpus Domini uendidit, in perpetuum damnetur, et insuper quod conatur agere non uindicet. Et qui contra hanc cessionem ire aut ullam calumniam generare presumpserit, quod petit non uindicet; et insuper cogente fisco componat auri libras triginta, argenti pondera centum; sed presens ista cessio, omnique tempore inuiolabilem obtineat firmitatem, stipulatione subnixa.

Facta cessione ista tertio Nonas Nouembris, anno XXIII, regnante Carolo rege. Signum Raymundi comitis et marchionis, signum Berteyz uxoris eius, qui cessionem istam fieri et affirmari rogauerunt. Signum Bernardi comitis filii eorum, S. Fulgualdi filii eorum, S. Odonis, Elisachar Rhutenensis episcopus subscripsi, S. Bergantz, S. Bergonis uicecomitis, S. Geraldi, S. Rustagno, S. Gislamar, S. Iorius Buca, S. item Geraldo, S. Tiodrico, S. Amardo,  S. Brumali, S. Roberti, S. Hisloni, S. Geraldi, S. Rudgerio, Ermenricus leuita scripsit.




ANNO DOMINI DCCCCXXuIII.
CYPRIANUS CORDUBENSIS ECCLESIAE ARCHIPRESBYTER.





NOTITIA HISTORICA.


 1. Cyprianus, Cordubensis ecclesie archipresbyter, peta suo tempore nonnullius nominis, cuius aliqua exstant etiamnum germana, siue epigrammata, siue epitaphia, siue hymni, aliaque carmina in libris mss. aliqua eidem supponuntur ab eis qui, laruam antiquitatis sibi adaptantes, nichil magis quam fallere ac de historia ludere amant. uir litteris et probitate magnus, ac mihi perfamiliaris, quem nuper appellaui, D. Ioannes Lucas Cortesius Hispalensis, regius nunc Matritensis in causarum criminalium dicasterio iudex, codicem quemdam habet, qui forte idem cum eo est qui olim fuit Michelis Ruizii Azagre, uiditque  Ambrosius Morales  , in quo carmina hec Cypriani leguntur tantum, sub hoc lemmate:

2. Incipiunt epigrammata domini Cypriani Cordubensis sedis archipresbyteri  .

I. De bibliis sacris repositis a comite Adulpho Cordube in ecclesia S. Aciscli.

II. Item eiusdem ad petitionem Zoili filii sui in finem bibliothece, quam scripserat Saturnino archidiacono.

III. Aliud epigramma sine titulo.

Iu. Epigramma ad comitem Guifredum, et illius coniugem Guisindam.

 u. Item aliud eiusdem in flabellum eiusdem Guisindis comitisse.

uI. Epitaphium, quod idem in sepulcro domini Samsonis edidit metro heroico. Editum fuit ab Ambrosio Morali lib. Xu Histor. Hisp., cap. 21.

uII. Item epitaphium ab eodem editum super sepulcrum Hermildis famule Christi.

uIII. Item super tumulum sancti Ioannis confessoris. Unicum est distichon apud Moralem legendum  .

IX. Hymni duo eiusdem in festiuitate sancte Leocadie uirginis et martyris, ciuis et patrone urbis Toleti. Hos tamen desiderari in suo isto codice Cortesius adiunxit  .

3. Hec Cypriani carmina sunt  que pro germanis eius haberi debent, nisi producantur aliunde alia minime suspecta. Qualia sunt fere omnia, his exceptis, que in Martyrologio Hispano Ioannis Tamaii passim leguntur. Quorum elenchum hic damus,  ex codice quodam ms. carminum Auli Hali, et aliorum, quo fere omnibus utitur paginis, uti ait, desumptorum.



Tomo III.

Die Iunii 3 carnem quoddam producit De S. Isaaco monacho et mart. Cordub. quod ex coniectura tantum, aut Cypriano, aut Aluaro tribuit, pag. 430.

Xu. In tumulo S. Benildis mart. Cordub. pag. 533. Blasii Toletani pontificis epitaphium, pag. 534.

XXu. Pro S. Gallicano Ouino, uiro consulari, mart., pag. 604.

XXuI. In SS. Ioannem et Paulum martyres Hispanos, pag. 620.



Tomo Iu.

Die Iulii 16, De S. Sisenando M. Cordubensi, pag. 144.

XX. De S. Paulo diacono et martyre Cordubensi, pag. 182.

XXu. De S. Theodemiro abbate et mart. Cordub., pag. 254.

 Augusti 2. De S. Flauio Rutilio mart., Africano, pag. 340.

XXI. Epitaphium S. Samsonis abbatis, pag. 536.

Hoc est illud germanum ab aliis laudatum sacri pete carmen, idcirco eximendum huic suspectorum note.

XXu. Ad S. Genesium M. Cordubensem, pag. 570.



Tomo u.

Die Septembris 3, Pro S. Sandalio mart. Cordub. pag. 39. Pro SS. Habundo, Marco, et sociis martyribus Cordubensibus, pag. 43, quod a se ait desumptum ex codice hymnorum SS. Cordubensium, non iam ex codice carminum Auli Hali et aliorum, uti diximus.

 Xu. De SS. Emila et Hieremia mart. Cordub., pag. 190.

XuI. De SS. Rogelio et Leouigildo mart. Cordub., pag. 204.

XuII. In tumulo S. Columbe uirginis et mart. Cordub., pag. 223.

XIX. De S. Pomposa uirg. et mart. Cordub., pag. 272.

XXuII. Pro SS. Adulpho et Ioanne fratribus mart. Cordub., pag. 342.

Octobris 14. De Lupo et Aurelia eius coniuge mart. Cordub., pag. 525.

XIX. De S. Laura uidua et mart. Cordub., pag. 585.



Tomo uI.

Decembris 9, Hymni duo in officio S. Leocadie antiquo Ecclesie Toletane Cypriano tribuuntur pag. 430  .

XX. De S. Gregorio Illiberitano episcopo, pag. 491.

XXI. De S. Amasindo abbate, pag. 524. Quod carmen  seu epitaphium ex parte publicauit Ambrosius Morales in postremo folio tomi tertii.

4. Fatetur quidem Ioannes Tamaius habere se beneficio D. Martini de Ximena Iurado, ea omnia carmina, que habet codex quidam Toletane Ecclesie quem uidit Morales. »Et licet in illis  hec desiderentur elogia, in alio meo codice ms. Auli Hali inter aliorum epigrammata recensentur cum titulo superius scripto. Non enim in illo codice Toletano omnia Cypriani carmina inseruntur, sed tantum octo epigrammata diuersis scripta successibus, cum tamen alia plurima scripserit, ut ex huius operis tabulis suis locis manifeste constabit.« At cum probare hoc esset ei opus, adiungit, ut patet ex relatione Iuliani archipresbyteri Toletani  qui dicto num. 284  recenset hunc Cordubensem Cyprianum scripsisse hymnum, qui incipit: Letare Toletum. Et hic haudquaquam in Toletano codice reperitur.

 5. Putabam egere testibus probatissimis Iulianum ut sua illi fides constaret, potius quam sufficere eius testimonium, ut de re aliqua nonnullam fidem faceret. Sed conferentibus duo germana, que iam edita sunt, Cypriani carmina cum ceteris de Tamaii penu depromptis, non egre apparebit, predicta duo que subiicimus, temporis sui et auctoris lineamenta prodere; Tamaianis uero illis omnibus nouitatis impressas durare notas.



Epitaphium quod idem  in sepulcro domini Samsonis edidit metro heroico.


Quis, quantusue fuit Samson, clarissimus abba,
 Cuius in una manent hac sacra membra sub aula
 Personat Hesperia illius femine  fota.
Flecte Deum precibus, lector, nunc flecte, peroro,
Aethera uti culpis ualeat  conscendere tersis
Discessit longe notus, plenusque dierum:
Sextilis namque mensis die uicesima prima,
Sexti namque mensis primo et uicesimo sole.


Aera CMXXuIII.



 Item super tumulum sancti Ioannis confessoris.


Carceres, et dira Ioannes ferrea uincla
Christi amore tulit. Hac functus in aula quiescit.

6. Proprium in his duobus unius hominis eiusque eui sermonem agnoscis. Aula utrobique pro sepulcro, siue sacra ede, in qua sepulcrum. Functus in posteriore horum carminum pro defuncto. Aluarus enim ceuus ita uerbum usurpat , aut functum telluri reddam humandum. Adamussim ergo reliqua examinare oportet Cypriano falso tributa. Que quidem, siue de martyribus Cordubensibus captiuitatis tempore concepta  sunt, siue de aliis quorum uere Hispanorum in obscuro gesta remansere, siue de aliis tandem quorum natales ad Hispaniam non iure refert grex ille historicorum, quos toties euertimus: ab omni ueritatis uia sunt, ut cum Lucretio loquar, seiuncta seque gregata. Nullum eorum carminum, si laudata demas Cordubensium sub Mahometanis martyrium elogia, confirmandis germanis olim cognitorum, et nunquam non a nobis susceptorum martyrum, siue alias sanctorum, quorum notitia clara est et constans, actibus formatum offendes; sed illis tantum que intrusit nobis prepostera, imo damnanda prorsus ficulnei Toletani ars per emissarios suos Dextrum, sequacesque, Dextri suffulciendis commentis. Que certissima nota est suppositionis, omnibus his profundissime inherens auctoribus, qui ea ex officina, et quacunque alia ad eius imitationem et exemplum deinde adaperta prosiluere. Quasi preuiderint inuentores et talium mercium propole, clara alias gesta nullis egere testimoniorum, ut ita dixerim,  subtructionibus; illa tantum egere, que finguntur.

7. Necnon et in martyrum Cordubensium celebrandis agonibus id fuit Pseudo Cypriani consilium, ut S. Eulogii uerissimam narrationem, aliis ipse, sed falsis euentibus, locupletare uideretur. Exempli causa, Eulogius de Benilde martyre pauca hec dixerat : »Denique hos  sequens Benildis, femina etate iam prouecta, et, ut ferunt, non medie [pro mediocriter] timorata, sub professione ceterorum occubuit XuII Kalendas Iulii, era qua supra  quorum cadauera post aliquot dies ingenti concremata incendio, ad ultimum fluuii proiecta dispersa sunt.« Obscura hec et pauca Pseudo-Cypriano sorduere. Deo igitur plenus, sed illo deo qui furorem insanum, non autem sanam inspirat pesin: rudere illi potius quam canere de Benilde carmen illud placuit, quod martyrologus noster Iunii die 15 protulit. En primum  distichon, ut ex ungue leonem discas:

Corduba me genuit nascens, me Corduba uiuens
   Edocuit Christi dogmata sacra, fidem.
Affirmare ausim nullam prorsus uel afflictissime Latinitatis licentiam admittere potuisse ut nascens pro nascentem, uiuens pro uiuentem, usurparet: hoc tamen, quod ruditatem omnem et imperitiam grammatice artis ex equo prouocat, in Martyrologi grammatica peregrinum non est.

8. Alterum exemplum. S. Eulogius de Sisenando martyre Cordubensi agens ex Pacensi oppido eum ortum dixerat . Quod non inique de  Pace-Iulia Lusitanie urbe interpretantur saniores  . At cum sedisset nostro Tamaio quidquid ad Pacem  Portugallie spectare posset, Paci-Auguste Castellanorum et Extremadurensis sue prouincie  adiudicare, more suo hic egit Cypriani gerens personam, in carmine, quod ex parte dedimus, alias apud eumdem Tamaium querendum [tomo Iu, die Iulii 16, pag. 144].

Sisenande, tuos custodit theca, Leuita
Artus sacratos Aciscli in limine sancto,
Quos pia feminei iunxit audacia sexus
Pax-Augusta  Dei nutu te prouida nobis
Concessit, etc

9. Tertium exemptum. De sancto martyre Paulo Eulogius egerat . Quem quidem sui ordinis monachum fuisse quidam Benedictini asseruere , reclamantibus aliis . Tamaius  uoluit Benedictinis occludere os carmine Pseudo-Cypriani, ubi clericus, non monachus Paulus ille asseritur.

10. Quartum exemplum. Pauli huius cadauer cum beati Theodemiri Carmonensis monachi corpore apud sanctuarium martyris Zoili conditum fuisse  nil ultra de eo referens, scribit Eulogius . Calagurritanum uero hunc aliquando fuisse antistitem, atque eum prorsus quem uera de imaginum sacrarum religione admonentem Claudius Taurinensis impiissimo Apologetico excepit, Pseudo-Iuliano  credens Antonius Quintanaduenas Sanctorum Hispalensis diecesis historicus scriptum reliquerat. Quod cum iure displicuisset Tamaio, ad Pseudo-Cypriani sui cucurrit hoplothecam, unde telum desumeret quo feriret contra sentientis iugulum,  carmen scilicet , quo nulla episcopalis muneris, sed martyrialis tantum palme habetur mentio.

11. Quintum exemplum. Adulphi et Ioannis MM. Eulogius per transennam meminit lib. II, cap. 8. Ideo eguere prorsus hi Pseudo-Cypriani eo carmine, quod 27 Octobris legimus.

12. Sextum. De Emila et Hieremia Eulogius egerat . Quorum prior aliis Emila, Emilianus aliis audiebat. Neutrubi consistere amauit Tamaius; sed nouum, et nullius lingue nomen adinuenit Emiliam, quo sanctum uocaret martyrem primo isto carminis uersu, quod Cypriani esse persuadere nobis uoluit:

Emilias sequitur Leuita ex sanguine primus
Cordubensis.
Sed sequitur, ut grammatici recte loqui uel hinc iam discant,

 . . . . . Hieremias, qui gentibus una.
Et quoque nobilibus Christi admirabile nomen
Extollunt sanctum.
Abusus iste quoque aduerbii una cum et coniunctione, atqui alias male collocati hyperbatonque intolerandum, et stribiligo mera prioribus uerbis contenta  omnia sunt, ita ut ouum ouo, similia Tamaiane, atque illorum eloquentie, quibus frequenter e ms. suo codice diuersorum carminum gemellis uersificatoribus Tamaius utitur. Quod ex horum quibusdam representatis hic opportune locis patebit; indeque omnia fere sub tot  capitibus producta unius tantum cerebri unicam hydram esse.

13. Miraberis, lector, quantum sibi placuerit bellulus homo in hocce uitio sepe atque sepius barbare utendi quoque aduerbio. Iuliani carmen de SS. Socrate et Stephano MM. die 17 Septembris:

Per quoque uerbera Christum.
Alterum eiusdem 15 Octobris de S. Carithina u. et M.

Quam quoque uirgo fauet.
Aliud 4 Nouembris de S. Claro M.

Ardua carpenti dum quoque uoce premit.
Aliud 1 Decembris de S. Euasio episcopo et martyre.

Quos quoque cruce capit
 Aulus Halus non aliter loquitur 8 Nouembris de SS. Castorio et sociis.

Claudius adheret, cui quoque turba sequens.
Item primo Septembris De uincentio et Leto MM.

Hos colit ut proprios Toletum regia sedes,
   Hos et Aquensis amat, ut quoque matre suos.
Non alius sermo est incerti cuiusdam, unius, siue plurium qui omnem fere paginam Martyrologii complent. Sept. 24 de S. Firmino.

Dum uita ciuis, dum quoque presul agit.
Octobris 4 de Iuliano Urbano presule Toletano:

Qua quoque in astra uolat.
13 eiusdem de S. Petro episcopo Bracarensi:

Quos quoque stipe foues.
 3 Decembris de S. Anthemio episcopo et M.

Qui quoque membra secat.
Tamaius tandem non magis est elegans, cum proprio loquitur nomine 3 Nouembris de imagine S. Dominici:

. . . . . Sed undique fulges
Signis, uel uiuens, uel quoque pictus eas,
et alibi pluribus locis. Idem dicimus de S. Columbe epitaphio die 17 Septembris apud Tamaium, cuius martyris Eulogius meminit lib. III, cap. 10, alteroque S. Pompose die 19 Octobris, memorate similiter ab Eulogio lib. III, cap. 11, in quo non unum emicat signum Tamaii eloquentie.

14. Sunt et alia Pseudo-Cypriani carmina uestiendis nudis sanctorum uere Hispanorum historiis excogitata. Huius rei exemplum esto primum.

S. Sandalius, quem Cordube celebrari martyrem  eiusque acta excidisse uulgo refertur  . Presto igitur fuit Pseudo-Cyprianus huic defectui actorum supplendo in carmine illo, cuius lemma est: Pro S. Sandalio M. Cordube die 3 Septembris.

15. Alterum. Lupus et Aurelia Cordube in Hispania Octobris die 14 laudantur in Martyrologiis Bede atque Adonis: quibus recentiores nil ultra de his addentes consentiunt. Apertus inuitauit campus Tamaium, ut libere sub Cypriani persona diuagaretur, eorumque conditionem, tempus martyrii, et quod maxime fuit pretii habitationem martyrum, in Illipa urbe Tamaii patria his uersibus comprehenderet:

 Corduba, Lupe, tuos ueneratur prouida sacros
   Artus, et Aurelie coniugis ultro simul.
Insidias fugiens fallacis uterque Neronis,
   Italiam linquens queris in urbe lares.
Illipa uos capit alumnos Beturica, sed pos
   Corduba uos felix martyrioque rapit.
Quelibet urbs simul exhinc computabitur ingens,
   Illa prout cuna, ista prout tumulus
Natus in Zalamea oppido, quod Illipam olim fuisse credebat Ioannes Tamaius   Lupum et Aureliam quoquomodo illuc aduocans, in solo suo edificauit palpumque ciuibus suis obtrudere uoluit.

16. Tertium. SS. Habundus, Marcus, et socii, Cordube celebrati iam diu martyres, quorum ex tabulis huius Ecclesie Ferrarius meminit die 11 Iulii. Horum quoque Pseudo-Cyprianus uestiuit nudam alias memoriam, apud Tamaium, die 3 Septembris.

17. Ceterorum carminum Cypriano suppositorum causa et origo fuit eadem illa, que communis aliorum  plurium, Tamaii credulitas et fides habita Pseudo-historicis Toletane officine: quibus ut maiorem in modum auctoritas conciliaretur, non dubitauere dolis et inuentionibus eo obniti plumbei cordis homines, et in id tantum nati, ut quemadmodum sepia solet , ne ueritas deprehendi posset, effuso atramento historie aquam infuscarent. Ad rem ueniamus.

18. In primis notissimi sunt Romane urbis MM. Ioannes et Paulus, quorum natalis dies Iunii uicesima sexta est; item Gallicanus uir consularis, duxque Romani exercitus contra Persas et Scythas qui sub Iuliano Apostata, uti et memorati Ioannes et Paulus, qui eum ad fidem conuerterunt, Alexandrie tamen ipse Aegypti, 25 eiusdem mensis passus fuit. Quorum acta martyrii quidam Terentianus, qui Ioannem et Paulum capite cedi iussit, in scripta redegit, et usque nunc apud Surium aliosque die 26 Iunii legimus. Hos tres habendi furiosa cupido incessit  quondam bipedum omnium leuissimum hominem Iuliani artificem, quem uerbis his litare mendacio fecit, Aduersariorum num. 8: »SS. Ioannes et Paulus, ait, et Ouinus Gallicanus uir consularis, quorum hic Alexandrie, illi Rome passi sunt: Hispani, Saguntini, et in aula Cesarum diu uersati.« Idem num. 399: »Eodem tempore«  »cognoui sanctos Ouinum Gallicanum martyrem uirum consularem, et Ioannem et Paulum cognatos eiusdem, natos Bragantii non procul admodum Bracara, Romam delatos martyres fuisse clarissimos.«

19. Quod mera fabula est, ipsa sibi inuicem, eodem ipso quo nata fuit auctore litem falsi intendens. Neutiquam enim et Saguntinos, et Bragantinos, natu scilicet, esse potuisse palam est. Ideo conciliatio eorum que temere effudisset blatero, statim quesita  . Bragantie scilicet natos martyres originem  suam ad Saguntum urbem retulisse. Cumque nec Terentianus Actorum scriptor, nec alius aliquis, post Adonem et Usuardum, e recentioribus quidquam de Hispana horum patria expresserit: asserendo, ut sic dixerim, Iulianeo mendacio Cypriani hoc statumine uti opus fuit:

In tumulo hoc iacet aimus Gallicanus Ouinus 
Qui fuit Hispanus, grandi ex et origine quondam
Saguntina, cuius urbs memorabilis actus
uidit, et illustres, consul bis  , Roma triumphos:
Cuius et ostia post fidei durasse tropea
Cognouit, etc.
 Item de sanctis Ioanne et Paulo :

Paule decus nostri  , nec non uenerande Ioannes,
Hispani proceres, Romani martyres almi,
Amboque progeniti Sagunta et origine  , fratres
Opibus illustres, fide et insuperabiles ambo.
uestri Hispania uestra cupit consortia semper,
Et licet ossa tenet Roma, hic in corde iacetis.

20. Aliud carmen Cypriani ex his, in quibus cum pseudo-historicis conspirat, de Rutilio est martyre Africano, cuius Tertullianus unus meminit in libro De fuga in persecutione, cap. 5: »Rutilius sanctissimus martyr, inquit, cum toties fugisset persecutionem de loco in locum, etiam et periculum, ut putabat, nummis redemisset: post totam securitatem, qua sibi prospexerat, ex inopinato apprehensus, et presidi oblatus, tormentis dissipatus , dein ignibus datus, passionem quam uitarat, misericordie Dei retulit.« Ne quidem ullum uerbum Tertullianus de locis fuge  martyris. Restabat ergo argutandi, aut somniandi potius de his licentia: quod pseudo-Dextri  et pseudo-Maximi  quadruplici testimonio ab eorum architecto fuit procuratum, Cordubam uenisse Rutilium exsulem affirmantium. Nec deesse hic sibi Pseudo Cyprianus uoluit, fictionem fictione cumulans, et Italum natu eum affirmans in carmine, quod Augusti die secunda apud Tamaium legitur, incipitque:

Italus en nostras Rutilius corpore casas
Traiani metu inuisit, etc.

21. Aliud carmen est de S. Genesio M. Cordubensi, ut persuadere nobis eadem turba pseudo-historicorum uoluit; ne S. Genesii titulo ecclesia eius urbis, apud Eulogium et alios celebris, martyre ciue cassa et uacua esset. Eo igitur, quasi uno capite et uno ore, concursum ab his fuit  , ut  nouus martyr Cordubensis sub Nerone, nusquam alias dictus, fingeretur: quasi religio esset non ciuibus aut exteris martyribus dicari templa; cum uere non Cordube tantum, sed et Toleti quoque, Matriti, et Hispali, Salmanticeque et forte alibi, Genesii martyris  edes sacre olim constructe sint. Huic ergo noui martyris inuentioni suffragium suum conferre Cyprianus supposititius non dubitauit in eo carmine, cuius hoc est principium:

Corduba te genuit, Genesi, post martyr, et ipsa
Te quoque martyrio sublatum nouit, etc.

22. De S. Laura martyre etiam Cordubensi carmen habemus Cypriani die 19 Octobris; ne solus esset Luitprandus asserende huic nobilissime urbi noue protectrici, utinam certe! Luitprandum legesis,  Aduersario 281,  de huius Laure corporis inuentione in hac ipsa urbe.

23. Tribuit etiam Cypriano Tamaius hymnos  duos, qui in ueteri aliquo Toletane ecclesie de S. Leocadia u. et M. officio legebantur, ut Iuliano testimonium diceret, qui prius id notauerat Aduersario 284, ubi et composuisse refertur Cyprianus alterum eorum, qui incipit: Letare Toletum, ad petitionem Adulphi comitis, Athanagildi abbatis, et ualentiniani presbyteri Toleto oriundorum, anno 1120. Certe in elencho huius pete carminum ad nos transmisso, cuius supra meminimus, hi duo hymni laudantur  . Quare interim pro ei suppositis non habemus.

24. Et sane Adulphi comitis mentio est in primi, e germanorum serie, carminis lemmate; nisi sumpta inde sit fallendi occasio. At, si Iuliano aliqua haberi fides deberet, non quidem nos opportuno loco duodecimi seculi petam seculi noni scriptoribus ascripsissemus, cum pone uerba superius ex isto Aduersario eius adducta, hec sequantur: »Obiit ipse comes  anno 1104, Cyprianus 1060;  iacent Cordube.« Sed malumus nos cum Morali e uia discedere, quam cum laruis istis ficulneis rectum tramitem sequi. Prius enim errori, posterius autem stoliditati atque insipientie imputaretur.

23. De Gregorio Eliberitano episcopo, quem celebrat aliud Cypriani carmen apud Tamaium die 20 Decembris, satis multa iam dicta sunt cum de Gregorio isto ageremus, que huc reduci possunt ad euertendam huius carminis fidem.

26. Extra ordinem huius ultime classis eorum carminum, in quibus auctoris temeritas cum pseudo-historicorum conspirauit temeritate, ponimus ultimum in laudem Amasindi abbatis conscriptum Cypriani supposititii carmen: quod Ioannes Tamaius sigillo suo muniuit, ut ueluti germanum exciperetur, 21 die Decembris . Hic est Amansuindus ille monachus, cuius repertum in montibus Malacitanis superiore seculo epitaphium produxit primus Ambrosius Morales in annexo folio ultimi libri sue Hispaniarum Historie; deinde Bernardus  Alderetus, lib. III Originis lingue Castellane, cap. 18, et Martinus de Roa Historie Malacitane, cap. 14. Huius quasi paraphrasin dedit auctor carminis, quod incipit:

Hac et Amasindi iacet urna corporis almi
Compago insignis, etc.
Desinitque:

Cui posui Cyprianus ego hoc in marmore carmen,
Impetret ut mihi iam ueniam celestis amicus.

Quod si uere Cypriani nostri esset, cum Amansuindum era MXX, hoc est anno 982 ad superos abiisse lapis ostendat: iam haberemus inde compertum, non huius, sed undecimi saltem seculi equalem Cyprianum fuisse, et Amansuindo posteriorem. Sed planissime hec Tamaii merx est, quam profitetur ipsa eius facilitas barbare quidquid in mentem uenerit  in uersus fundendi. Sed satis iam de Cypriano peta Cordubensi et Ioannis Tamaii eidem suppositis carminibus.





CYPRIANI CORDUBENSIS EPIGRAMMATA.





IOANNES PAPA X.





NOTITIA HISTORICA.


 Ioannes ex archiepiscopo Rauennate factus est pontifex, uel potius pseudopapa, anno Domini nongentesimo duodecimo, tempore Constantini imperatoris Orientalis. Theodora, meretrix impudentissima, in huius speciei decorem uehementer exardens, Landoni pontifici subrogari procurauit eumdem, quem ipse Lando ex Bononiensi episcopo archiepiscopum Rauennatem ordinauerat. Fecerat illud Theodora, inquit Luitprandus, ne amasii ducentorum milliarium interpositione, quibus Rauenna sequestratur a Roma, rarissimo concubitu potiretur. Ita impudicus homo meretricis uiribus Rome pollens, factus est pseudopapa et nefarius sedis inuasor. Quod ut fieri potuisse credas, memineris, lector, Theodoram, ut testatur Luitprandus, duas habuisse filias, unam Maroziam nomine, quam Sergio pseudopontifici prostituit; alteram Theodoram, que per adulterium ex Adelberto Tuscie marchione suscepit Albericum, qui hoc tempore urbis Rome principatum usurpabat, eique fere  solus dominabatur: preterea Maroziam post obitum Sergii nupsisse Widoni filio Adelberti, legitimo Tuscie principi, cuius tanta erat potentia, ut rex potius quam marchio uideretur appellandus. His fluctibus agitabatur nauicula Petri. uerum Christus in ea dormiens patiebatur illam istis procellis operiri et immergi, sed non plane absorberi. Nam liberatam ab infinitis heresibus, contra grauissima scandala reddidit adeo tutam, ut qua de causa heretici nouatores Ecclesiam uelut impii blasphemant, eamdem ob causam filii eiusdem Ecclesie Deo grati Deum laudent et benedicant. Initium pontificatus Ioannis ad annum Christi 912  referendum esse certo argumento colligitur ex Chronico Cassinate Leonis Ostiensis, lib. I, cap. 55, ubi ingentem uictoriam de Saracenis obtentam dicit contigisse anno Redemptoris nostri 915, indictione 3, inuasionis uero Ioannis anno 3. Quod si uerum est, opus est affirmare eum anno 912 se in sedem apostolicam intrusisse. Ex rebus sub hoc pontifice gestis uerisimile esse colligitur, quod qui inuasor, fur  et latro ingressus erat, accedente cleri consensu, legitimus Romanus pontifex haberi ceperit, quando copiis suis cum Alberico filio Adelberti marchionis Tuscie coniunctis, cum eodem contra Saracenos in prelium uenit. Nam post Saracenos debellatos diuerse legationes ex diuersis orbis partibus, pro palliis aliisue rebus implorandis, ad eum misse leguntur. Ad referendam gratiam Berengario pro auxilio quod contra Saracenos tulerat, eumdem mense Septembri, anno 915, imperatorem inunxit. Ex delictis pluribus retroactis conscientia sauciatus, animi dolore languens, legatum misit Compostellam ad uenerandum corpus sancti Iacobi apostoli, deditque litteras ad sanctum Sisenandum eiusdem Ecclesie episcopum,  petens pro se iuges preces apud sanctum Iacobum Deo offerri, ut in hac uita et in hora obitus sui Deum propitium habeat. Cumque Sisenandus in peruestigandis Romane Ecclesie ritibus totus intentus, inuenisset eos in multis plane diuersos esse ab iis qui in Missali Hispanorum Mozarabi nominato continebantur, legatis pontificiis ex Hispania discedentibus suum ille adiunxit, per quem a Ioanne papa facultatem accepit emendandi ritus Missalis sui in iis que maioris momenti uiderentur. 

Idem pontifex Hilduinum Tungrensem episcopum, quem clerus et populus elegerat, reiecit, et Ricarium abbatem a rege propositum ordinauit, eique causam et controuersiam biennalem adiudicauit.  Seulfo Rhemensi archiepiscopo post Heriueum defunctum pallium misit. Cum hoc Heribertus comes Aquitanie potentissimus pactum iniuerat, ut filius suus preficeretur Rhemensi Ecclesie; ea nimirum  intentione, ut potestate ungendi reges penes Rhemensem constituta, rex Galliarum ungeretur, quem illum electum uellet. Dum ergo ministri comitis more impatientes Seulfum archiepiscopum propinato ueneno e medio sustulissent, filius Heriberti comitis, puer nondum quinquennis, proh scelus inauditum! electus est Rhemensis archiepiscopus. Factum plane monstrosum, nunquam hactenus in orbe Christiano uisum nec auditum, imo nec puto mente conceptum, Ioannes papa non modo non improbauit, sed factam potius electionem ratam esse uoluit, muneraque episcopalia Abboni Suessionico episcopo commisit et delegauit; suoque hoc facto infamis pontifex posteris exemplum prebuit, ut complures principes non tantum hoc, sed etiam subsequentibus seculis, proh dolor! adolescentulos sibi sanguine iunctos in summas cathedras maximo malo Ecclesiarum promoueri procurauerint. Opus sane tali pontifice dignum, quem infamis femina infami opere in solium Petri intruserat. 

 Huius temporibus Ecclesia Constantinopolitana inter Euthymii et Nicolai patriarcharum fautores schismate diuisa, unita est, sublataque est controuersia illa de trigamia, que occasione Leonis Sapientis quarto nubentis Constantinopoli oborta fuit.  Henricus, post obitum Conradi, factus est rex Germanie; qui cum uelatam uiduam Eruini senioris filiam duxisset uxorem, de sacrilegio correptus, illa deserta, pedibus Romam contendens penitentiam egit. Ad subiugandos Lotharingos profectus, per legatum Caroli Simplicis dono accepit manum sancti Dionysii auro inclusam. Berengarus imperator, cum in odium Rodulphi regis fedus iniisset cum Saracenis, a suis occisus est. 

 Cumque post hec omnia Ioannes papa annos sedecim sedem tenuisset, Wido Tuscie marchio, suasu Marozie coniugis, que quondam Sergio pape prostituta fuerat, eumdem propter Petrum pape germanum, quem summa inuidia prosequebantur, sede amotum in carcerem coniecit: atque in eodem non multo post defunctus, uel ceruicali ori eius imposito pessime  suffocatus fuit atque dignum suis sceleribus finem accepit inuasor et iniustus detentor sedis apostolice: ut qui per impudicam matrem Theodoram sacrosanctam sedem uiolenter arripuit, per filium eque impudicam iusta Dei uindicta eiectus et in carcerem coniectus, ea simul cum uita caruerit. 





IOANNIS PAPAE X EPISTOLAE ET PRIuILEGIA.



I. EPISTOLA IOANNIS X AD EPISCOPOS NARBONENSIS PRIMAE.  Agii metropolitani ordinationem confirmat; Geraldum peruasorem damnat; Agio pallium mittit.
[Apud Mansi, Conc. tom. XuIII.]


IOANNES episcopus, seruus seruorum Dei, REGINALDO Biterensi, ARMANO Tolosensi, RICULFO Elnensi, GIMARAE Carcassensi, WIGONI Gerundensi, GERARDO Agathensi, TEUDERICO Lutouensi, REUBERTO Nemausensi, item TEUDERICO Barchinonensi, GEORGIO Ausonensi, RUDOLPHO Orgelitanensi, Ecclesiarum Christi reuerendissimis ac sanctissimis episcopis.

Sanctitatis uestre litteras de metropolitano Agio  suscipientes, huic insidias et fraudes Geraldi nequissimi ei illatas agnoscentes, ualde doluimus, et quasi nostro corpore suscipientes defecimus. Unde uestre sanctitati nolum esse uolumus, quia prefatus Geraldus falsidicus, ad hanc sanctam Romanam atque apostolicam Ecclesiam, cui auctore Deo deseruio, ueniens, a nobis quasi innocens, subripere uoluit episcopatum, cui nos, licet eius iniquitatis uersutiam plenius non agnoscentes, commodare sine canonica censura noluimus. Ipse uero, ut multorum ueridica relatione comperimus, nescio quas falsas epistolas per subreptionem, quasi ex nostro nomine uobis perferens, episcopatum Narbonensem hac occasione armata manu depredatur, uenerabilis Agius eius insidiis captus, uenire ad sanctam sedem apostolicam  differtur, et alia quamplurima de illo, antequam per uestras litteras, cognouimus audientes. Quapropter uobis per Eyminum archiepiscopum [uesontionensem], nostras apostolicas litteras misimus, ut ipsum sepe nominatum Geraldum per omnia falsidicum tenentes, inter episcopos non haberetis. Nunc, quia malitiam, iniquitatem, atque fraudes, a uestra fraternitate pleniter agnouimus: uolumus, atque apostolica auctoritate mandamus, ut, sicut iam uobis scripsimus; et sacri canones testantur, eum inter episcopos non habeatis: quippe nec a clericis, uel populo sit expetitus, nec a uobis suis comprouincialibus more solito ordinatus. Priuilegium, pallium, usum pallii, uestro metropolitano Agio, ut uestra petiuit dilectio, misimus: quia nulli ecclesie hoc quod illi iuste competit,  denegamus. Optamus uos in Christo nunc et semper bene ualere.



II. PRIuILEGIUM IOANNIS X HAICHONI ABBATI CONCESSUM.  Monasterii Saluatoris Fuldensis priuilegia confirmat.
[Dronke, Cod. diplom. Fuld, 308.]

IOANNES episcopus, seruus seruorum Dei, HAICHONI religioso abbati uenerabilis monasterii Domini Saluatoris et per eum in eodem uenerabili monasterio successoribusque suis abbatibus in perpetuum.

Summam gerentes sollicitudinem omnium uenerabilium locorum, quantum ex diuino adiutorio possibilitas datur, de eorum stabilitate satagere studemus.  Hoc namque studio et diuina placatur clementia et laus Ecclesie Christi procuratur. Nam potiori et nos fiducia pro impetranda uenia delictorum eternam pietatem audemus implorare. Et ideo reuerentia tua postulauit a nobis, quatenus iam dictum uenerabile monasterium Domini Saluatoris a sancto Bonifatio archiepiscopo constructum in loco Boconia erga ripam fluminis Fulda priuilegii sedis apostolice munimine decoretur, ut sub iurisdictione sancte nostre cui Deo auctore deseruimus Ecclesie constitutum nullius alterius ecclesie iurisdictionibus submittatur. De qua re piis desideriis fauentes hac nostra apostolica auctoritate id quod exposcitur effectui mancipamus secundum priuilegii seriem quod ab antecessore nostro bone memorie  Marino huius alme sedis presule inibi perpetualiter factum nobis ostendere sategisti. Et ideo omnem cuiuslibet ecclesie sacerdotem in prefato uenerabili monasterio ditionem quamlibet habere et auctoritatem preter sedem apostolicam, et episcopum in cuius diecesi idem uenerabile monasterium constructum esse dignoscitur, cui licentiam concedimus tantum cum opportunitas consecrandi altaris fuerit. Prohibemus ita ut, nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto iuxta id quod subiectum apostolice sedi firmitate priuilegii consistit, inconcusse dotatum permaneat locisque ac rebus tam eis quas moderno tempore  tenet uel possidet quam quas futuris temporibus in iure ipsius monasterii diuina pietas uoluerit augere ex donis et oblationibus decimisque fidelium absque ullius persone contradictione firmitate perpetua perfruatur. Ceterum uero hoc deliberantes decernimus ut congruis temporibus nostre sollicitudini ecclesiastice intimetur, qualiter religio monastica regulari habitu dirigatur concordiaque conuenienti ecclesiastico ritu mancipetur; ne forte, quod absit, sub huius priuilegii obtentu animus gressusque rectitudinis uestre a norma iustitie aliquo modo retorqueatur. Et neque regi neque episcopo cuilibet uel comiti uel alii magne parueque persone licitum sit quamlibet uim inferre siue aliquam controuersiam facere in rebus uel familiis eiusdem sepedicti uenerabilis  monasterii. Et auctoritate nostra interdicimus ut nulla femina inibi ingredi unquam presumat. Nemo in eodem monasterio uenerabili uel in ceteris eius locis placitum habeat. Nemo seruos uel colonos ad aliquod seruitium constringat illis tantum exceptis personis quibus abbas ad utilitatem sue necessitatis assensum prebuerit. Eligendi sibi abbatem, quando opus fuerit, fratres inter se potestatem omnimodis habeant, secundum regulam sancti Benedicti sine ullius persone contradictione.

Tibique, fili dilecte Haicho, quia te bene eruditum et eloquentem uirum esse nouimus, uerbum Dei predicare auctoritate sancti Petri et concedimus et precipimus. Igitur statuentes apostolica cura decernimus per huius decreti nostri paginam, ut quicunque  cuiuslibet ecclesie antistes uel quacunque dignitate predita persona hanc priuilegii nostri auctoritatem quam prerogatiua principis apostolorum firmamus, temerare presumpserit, nisi cito resipiscat, anathema sit; et iram Dei incurrens a cetu sanctorum omnium extorris existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate roborata. Qui autem custos et obseruator huius priuilegii exstiterit, benedictionem et gratiam a Deo consequatur.

Scriptum per manum Ioannis protoscriniarii sancte sedis apostolice in mense Maio, indictione quinta. Bene ualete. Datum XIu Kal. Iun. per manum Stephani secundicerii sancte sedis apostolice, anno Deo propitio pontificatus domni Ioannis summi  pontificis et uniuersalis decimi pape, in sacratissima sede beati Petri apostoli, quarto imperante domno piissimo patricio augusto Berngario a Deo coronato magno imperatore anno secundo et patricius anno secundo, indictione u.



III. IOANNIS PRIuILEGIUM PRO ECCLESIA AUGUSTODUNENSI.  Ecclesie Augustodunensis possessiones, Heriueo episcopo petente, confirmat.
[Gall. Christ. tom. Iu, in instrum., pag. 70.]

IOANNES episcopus, seruus seruorum Dei, reuerendissimo et sanctissimo sancte Augustodunensis  Ecclesie episcopo, et per te in eadem Ecclesia in perpetuum.

Oportet nos qui ecclesiastici culminis, diuina suffragrante pietate, munus suscepimus, ut in districtione rerum ecclesiasticarum, confratrum et episcoporum iniuriis compatiendo, armis ecclesiastice auctoritatis subueniamus, et in restauratione fidelium deuotione certa opem confirmationis ferendo gaudentibus congaudeamus. Unde quia poposcit nostram paternitatem filiatio tua ut priuilegio nostre auctoritatis res et uillas tue Ecclesie usibus deputatas, uidelicet que in honore beati Nazarii martyris sacrata est, confirmare deberemus, scilicet uillam Tiliniacum cum suis appenditiis, quam antecessor et auunculus tuus una per consensum et auctoritatem  Richardi comitis, et filiorum eius eorum usibus delegauerat; simul etiam et monetam tue ciuitatis, quam per preceptum filii nostri Caroli gloriosissimi regis isdem antecessor tuus adeptus fuerat, et ex tua largitione decimas redituum omnium Ecclesiarum tue diecesis, qui tertio anno ex tunc tam ex his que tibi debentur, quam etiam ex iis que ministerialibus tuis contingunt; necnon et capellas tres: unam in honore sancti Ioannis, aliam in honore sancti Leodegarii, tertiam in honore sancti Eptadii. Decernimus autem per priuilegii nostri auctoritatem ut supra nominata uilla, cum supradictis omnibus, perpetuis temporibus in canonicorum usibus sine ambiguitate et sine cunctatione permaneat; non solum autem illa, sed etiam omnes  eorum res, uidelicet Ruiliacum, quod munificentia genetricis tue per consensum Richardi comitis illis contulit; simul etiam Biliniacum. Sussiacum autem, Mariasolium, necnon et Simpiniacum et Mariniacum, cum omni integritate sua et omnibus appenditiis suis, illorum usibus per apostolice auctoritatis priuilegium confirmamus; atque sub interdictionis excommunicatione, ne quis illud uiolare audeat, pontificali regimine seu modis omnibus prohibemus. Si quis autem presumptor temerario ausu hoc quod tue humilitatis petitione, et quod pro eleemosyna regum et principum, necnon et anime antecessoris tui nostra apostolica liberalitas priuilegii auctoritate firmando roborauit, et promulgando confirmauit, contraire, infringere, contradicere, subtrahere, aut  in aliquo imminuere innisus fuerit, cognoscat te anathematis uinculo a Patre et Filio et Spiritu sancto eternaliter obligatum, sed et cum Iuda traditore Domini nostri Iesu Christi et fure sacrilego, qui ea, que pauperibus eroganda erant, loculos habens furabatur, ignis eterni incendio concremandum, et in baratrum cum Demonibus deputandum, ac sine spe recuperationis demergendum. Custodes autem et obseruatores huius nostri decreti benedictio et pax Domini nostri Iesu Christi conseruare dignetur per secula.

Scriptum per manus Adriani scriniarii sancte Romane Ecclesie, in mense Nouembri, indict. 8. Bene ualete.



Iu IOANNIS X PRIuILEGIUM PRO MONASTERIO S. GALLI.  Salomoni episcopo Constantiensi et abbati S. Galli priuilegium immunitatis ac libere electionis, ab imperatoribus regibusque eidem monasterio datum, atque a Sergio III PP. confirmatum, iterum roboratum confert.
[Apud Neugart., Cod. dipl. Alemannie, t. II, p. 11.]


IOANNES episcopus, seruusiseruorum Dei, omnibus sancte Dei Ecclesie fidelibus.

Religiositati uestre notum esse uolumus quia quidam uir uenerabilis nomine Salomon ex partibus Germanie, Constantiensis Ecclesie episcopus, et abbas monasterii S. Galli, per legatos suos nobis innotuit  cum licentia senioris sui Chuonradi regis, limina S. Petri causa orationis, insuper et pro nostra uisitatione adire uelle, sed propter infestationem tumultuantium populorum, illis in partibus seuientium, uenire non posse  . Innotuit etiam per eosdem legatos, ipsum iam sub antecessore nostro, beate memorie Sergio papa, Romam uenisse; et ab eo benigne susceptus, concessa sibi auctoritatis sue familiaritate, inter alia apostolicum expetiit, quatenus prefati monasterii priuilegium, quod ab antiquis temporibus usque ad tempora Arnolfi regis solis regibus subiacebat, ut fratres inibi demorantes inter se abbatem eligere et constituere potestatem haberent, quia propter eum uiolatum fuit. Nam ipse illud monasterium  in beneficium acquisiuit apud Arnolfum regem, ac filium eius Ludouicum precibus impetrauit, ut denuo restaurare preciperent, et ab ipsis adepta licentia ex apostolica auctoritate renouatum confirmaretur  . Hoc ipsum sicut ipse episcopus presens apud antecessorem nostrum expetiit, ita per legatos suos, data licentia a domino suo Chuonrado rege, apud nos impetrauit. Nos uero, ueneratione religiositatis sue agnita, libenti animo petitioni eius assensum prebuimus, et per auctoritatem apostolatus nostri certum conscriptum fecimus, per quod priuilegia et statuta, antiquitus predicto monasterio concessa, solidissime firmauimus, ita ut nunc et deinceps sepedicti cenobii fratres neque episcopus, neque alterius monasterii abbas, neque comes, neque alia  queque alicuius hominis persona audeat inquietare, sed quod sancitum est et constitutum apostolica auctoritate, firmum et inuiolabile cunctis temporibus in euum permaneat. Si quis autem, quod fieri nolumus, uerum etiam prohibemus, contra hoc nostre auctoritatis priuilegium agere presumpserit, et uiolare tentauerit, sciat se, nisi resipuerit, anathematis uinculis subdendum, et a regno Dei alienandum. Qui autem presumpserit et non resipuerit, anathema sit, et a regno Dei alienatus abscedat, et in infernum diabolo sine fine mansurus demergatur. In hoc etiam petitionibus religiosi episcopi, uenerabilibus legatis hoc subnixe supplicantibus, ut contra consuetudinem nostram charta Romana  cum scriptis notariis permutatis conscribi hec in pergameno, quod secum detulerant,  concessimus, et ut non dubitaretur de ipsis, que scripta sunt, annulo nostro subtus sigillari iussimus  . Qui autem horum que per nostram auctoritatem scripta sunt, ueri exsecutores et obseruatores exstiterint, benedictionem et gratiam a Domino Deo mereantur eternam amen. Bene ualete.

Scriptum est per manus Epiphanii notarii S. Romane Ecclesie in mense Februario. Datum per manus Petri Ortensis episcopi  , uIII Mart., inditione 8  , regnante domno Berengario anno 4  , postquam Cesar consecratus est feliciter in Dei nomine, amen.



u. IOANNIS X PRIuILEGIUM PAULO EPISCOPO ADRIENSI CONCESSUM. .
[Apud Ughelli, Italia sacra, II, 401.]


IOANNES episcopus, seruus seruorum Dei, reuerendissimo PAULO  S. Adriensis Ecclesie episcopo.

Quia petiisti a nobis, quatenus concederemus tibi, et per te iam facte tue Ecclesie curtem Bone uno, que uocatur Rhodige, et siluam que dicitur Grumpi, seu Piscarium, que uocatur Longole, uerum etiam curtem que uocatur Romiliacus, que est posita in Caneglada, atque fundum Crispo cum omnibus eorum pertinentiis et adiacentiis, ut liceat tibi in dicto logo Rhodige castrum construere ad seruandum populum sancte tue Ecclesie, etc. Et insuper concedimus suffragium populi permanentis a termino Rhodige usque  ad Adriensem ciuitatem in restaurationem tue dirupte Ecclesie, et funditus destructe, statuentes, ut nulli liceat a territorio Rhodige usque, etc.



uI. IOANNIS X PRIuILEGIUM HONESTO ARCHIEPISCOPO RAuENNATI CONCESSUM. 
[Apud Mittarelli, Annal. Camaldul. I, app. 34.]

In nomine Patris, et Filii, et Spiritus sancti, Amen. Domino nostro IOANNE, summo pontifice, et uniuersali papa in apostolatu, anno septimo, imperante domino BERENGARIO serenissimo imperatore, anno imperii eius, . . . . to decimo in mense Martio, indictione nona Rome Lateranensi.

Quia nobis domino Ioanni summo et uniuersali  pape de apostolica sacratissima beati Petri sede petistis uobis Honesto, diuina fauente gratia, archiepiscopo sancte nostre Rauennatis Ecclesie beati Apolenaris, ut concederemus, et uestris successoribus in perpetuum possidendum. Unde apostolatu nostro beati Petri apostoli, Patris patronum tantum . . . . impetrandi uia est, quoties beneficia a sancta nostra Romana Ecclesia eius iura non noceat postulasti; sed Roma magis accrescere possit quam minui. Ideo sicut . . . . a apostolatu huius sancte nostre uniuersalis Ecclesie, sicut dignum et iustum recognoscimus . . . i patr . . . . . . suscipere benedictionem . . . . dimus et damus atque tradimus seu em . . . . amu . . . . huius sancte nostre Romane Ecclesie tibi Honesto sancte nostre . . . . po dilecto confratri nostro et per  manus . . . . predicta sancta Ra . . . . at . . . . Ecclesia filia huius sancte nostre Romane Ecclesie una . . . . . uestris successoribus in perpetuum possidendum suo iure. Id est concedimus, et a nobis alienamus, et uestris manibus tradimus atque emancipamus uobis, sicut et alii sancti Patres nostri tradiderunt et emancipauerunt: ita et nos per huius nostri precepti paginam emancipationis similiter et confirmationis emancipamus totam massam, que uocatur campilio, una cum omnibus fundoris suis, et cum omnibus iuris pertinentiis suis, piscationibus quoque et uenationibus suis et omnibus sibi subiacentibus uel pertinentibus, constituta territorio Gauellense inter flumen Adicem et flumen Pado. Similiter largimur et confirmamus seu tradimus, atque in perpetuum mancipamus de  iure sancte nostre Romane et uniuersalis Ecclesie in predicta sancta Rauennate Ecclesia, id est totam et integram massam que uocatus fiscalia cum omnibus similiter fundoris seu et cum omnibus iuris sui pertinentibus, nec non cum omnibus uillis et plebibus in ipsa massa constitutis, piscationibus quoque et uenationibus suis, similiter cum omni tributo, censu atque . . . . tione temporali et annuali seu districto et cum omnibus, que de predicta massa ad sanctam Romanam Ecclesiam pertinent, constituta territorio Ferrariense. Hoc quidem modo tradimus, et emancipamus a nobis ambas massas in te, Honesto archiepiscopo, et in tuis successoribus in perpetuum habendo, tenendo, ordinando, disponendo,  seu iudicandi potestatem habeatis in perpetuum cum tuis successoribus ad iura sancte Rauennatis Ecclesie beati Apollinaris, quod, sicut supra diximus, pure et absolute, et sine omni conditione uobis uestrisque successoribus in perpetuum remisimus, atque emancipamus. Si quis de omni clero, siue aliqua persona, aliqua dignitate decoratus, siue priuata persona, contra hunc titulum nostri priuilegii et emancipationis aliquam litem impulerit, sit compositurus et daturus auri optimi libras centum, medietatem Camere nostre Lateranensi, et medietatem sancte Rauennati Ecclesie beati Apollinaris, et sit excommunicatus a nostra amplissima sede apostolica, et sub anathemate et pri . . . . timis et sanctorum conciliorum Niceni, Constanti . . . . ni  effes . . . et quas . . . . onorem habere uidetur ex eo pri . . . . i censuim . . . . .



uII. EPISTOLA IOANNIS X AD HERIMANNUM ARCHIEPISCOPUM COLONIENSEM.  Iubet ut Romam ueniat una cum Hilduino et Ricario, qui de Tungrensi episcopatu contendebant.
[Apud Mansi, Conc. tom. XuIII.]

IOANNES episcopus, seruus seruotum Dei, reuerentissimo et sanctissimo confratri nostro HERIMANNO sancte Coloniensis Ecclesie archiepiscopo.

Cum simus Dominice plebis superna miseratione rectores, studiosius nos conuenit Dei presidium pro subditorum sepe cogitare salute, ne frustratis, quod  absit, animabus antiqui hostis insidiis, ante omnium pastorem districtam cogamur soluere rationem: quia ideo fidelis seruus et prudens Domini super familia constitutus esse dignoscitur, ut congruo tempore det illis fructum. Congruo tempore sacerdotes propositi Deo fructum dant, cum pro salute omnium sibi subditorum, quod opportunum est offerunt. Et quia uestra fraternitas sententiam Apostoli reprobauit operando  qui monet, nullo modo alicui leuiter manus imponere, cum Hilduuinum, canonicis sibi obuiantibus regulis, absque clericorum electione, et laicorum acclamatione, Gisleberti metu, episcopali insula decorare non denegastis, cum prisca consuetudo uigeat, qualiter nullus alicui clerico episcopatum conferre debeat, nisi rex cui diuinitus sceptra  collata sunt. Quo uero ordine Gislebertus hoc quod illi concessum non est agere non metuit, ut arbitror, quia illicite presumpsit, rationabiliter imbecille permanebit. Tamen quia Richerus, ut Caroli regis testimonium perhibet, atque nostri dilecti filii Berengarii gloriosissimi imperatoris littere testantur, primitus a clero electus, et a populo expetitus est: cur donum sancti Spiritus, quasi temporale commodum, cui non licuit imponere non distulisti, omnino miramur, cum scriptum sit: Intelligens gubernacula possidebit . In ueteri etiam Testamento diuina lege sancitum est, ut sacerdotes de sacrificio Domini pectusculum sumant . Non equidem ob aliud, nisi ut sacrificio discant, quid de semetipsis  ipsi suo Conditori debeant immolare. Et cum nosmetipsos Deo offerre sedulo debeamus, cur alios errantes sequi non contemnimus? cum scriptum sit: Si separaueris pretiosum a uili, quasi os meum eris . Igitur quia magis hominis quam Dei formidine metuistis, quod inutiliter gestum est, nostra imbuti admonitione, ut citius emendare delectemini omnino monemus. ualde namque admirari non distulimus, cur contra rationem absque regis iussione agere pertentastis: cum uobis reminiscentibus hoc nullo modo esse debeat; ut absque regali preceptione in qualibet parochia episcopus sit consecratus. Tamen mediante Octobrio ad limina apostolorum cum Hilduuino et Richero  uenire satagite, ut ante presentiam nostri nostrorumque episcoporum  coadunati, quid ex hoc canonica iubeat auctoritas explicare non denegetur. Et si forsitan pro paganorum metu tunc uenire non ualetis, in Kalendis Aprilis, omni occasione postposita, ad nos quantocius, sicut superius statutum est, peruenite. Et tunc omni errore radicitus exstirpato, qui dignus inuentus fuerit per ostium ingrediatur in ouile ouium, et non aliunde, ne fur estimetur. Quia nos Caroli regis decus nullo modo auferre uolumus, sed pro uigore atque dilectione, uel consanguinitate nostri dilecti filii Berengarii gloriosissimi imperatoris, ut prior antecessorum suorum regum mos fuit, eum ita illibatam atque inconcussam dominationem obtinere delectamur: et sicut priores suos antecessores, nostrorum antecessorum auctoritate, episcopum per unamquamque  parochiam ordinare probabiliter statutum est, ita ut Carolus rex faciat confirmando iubemus. Tamen usque ad illud temporis, sicut superius statutum est, Leogis episcopatus in uestra maneat potestate: ita ut Hilduuinus illic aliquod sacerdotale ministerium nullo modo audeat exhibere.



uIII. EPISTOLA IOANNIS X AD CAROLUM III REGEM.  Significat se ad Herimannum scripsisse, ut cum Hilduuino et Ricario Romam ueniat: Hubertum etiam ob Ecclesie Romane depredationem excommunicasse.
[Apud Mansi ibid.]

IOANNES episcopus, seruus seruorum Dei, dilecto  filio CAROLO glorioso regi.

Cum sincera in uobis caritas, atque perfecta mansuetudo clarescat, quia diuina dispensatione hoc agitur, conditori nostro Deo immensas gratiarum actiones referimus. Unde hortantes uestram filiationem monemus, ut semper solliciti manentes, subditos quoque uobis commissos per abrupta diutius ire non permittatis. Quia in hoc uestri regni sceptra sublimia manent, cum Spiritus sancti dispensatione quod inutiliter gestum est emendare non negligitis. Nostor namque dilectus filius Berengarius gloriosissimus imperator apostolatui nostro litteras ex Richero  a uobis electo in Leodio, atque a cuncto clero et populo, transmisit: et qualiter Gislebertus uester infidelis Hilduuinum illic consecrare precipiendo non formidauit. Nos uero, prece dilecti filii nostri moti, Herimanno archiepiscopo nostri apostolatus apices transmittere studuimus, quatenus mediante Octobrio cum illis pariter iunctus ad limina apostolorum non differat uenire: ut tunc probabilibus documentis canonice, qui dignus est, approbetur; qui uero dignus esse contemplatur, tunc reprobatus appareat. Usque ad illud uero tempus, ut Hilduuinus in supradicta ecclesia, que Legia dicitur, aliquod regimen detinere et sacerdotale officium exhibere non audeat, commonendo precipimus. Tamen, quia dilectio nostri filii in uobis abundanter emanat, dignum est sinceritas  atque consanguinitas uestra ut in illo promptius appareat; et ita fidissimus ex uestra dilectione permaneat, quatenus ex illius adminiculo in presenti cognoscatis. De hoc uero quod Gislebertus contra uestra sceptra inutiliter gessit, ualde doluimus: eo quod prisca consuetudo, et regni nobilitas censuit, ut nullus episcopum ordinare debuisset absque regis iussione. Et, quia Herimannus archiepiscopus, magis hominis quam Dei formidinem metuens, Gisleberti iussione Hilduuinum consecrare non distulit, hac pro ratione sententiam uocationis illi transmisimus, ut mediante Octobrio, et si pro metu paganorum uenire tunc nequeunt, in Kalendis Aprilis, omni remota occasione, tunc nullo modo cum Hilduuino et Richero uenire differat. Quia tunc inibi coniuncti,  ex decore uestri regni subtiliter colloquentes, ita radicitus hoc quod uobis per Gislebertum contingit exstirpare non denegabimus, ut postmodum nec ipse, qui auctor iniquitatis contra uestra sceptra gessit, nec alius aliquis audeat aliquam lesionem uestro in regno inferre. Illud etiam uestre filiationi innotescimus, qualiter nos iuncti cum Berengario gloriosissimo imperatore dilecto filio nostro, ad Hubertum, ut depredationes atque incendia, que in sancta Romana Ecclesia committere non formidauit, emendare studuisset, admonendo misimus: qui renitens, atque superba uoce hoc contradicens, emendare noluit. Nos autem, secundum nostri ministerii effectum, illum sub excommunicatione misimus, eumque anathematis  uinculo alligauimus cum omnibus suis sequacibus. Unde uestre celsitudini hoc patefacimus, ut nullus uestri regni illum sequatur, uel ei adiutorium impendat, quia non solummodo qui eum sequuntur alligauimus, sed etiam qui ei adiutorium impendere delectantur.



IX  EPISTOLA IOANNIS X AD IOANNEM ARCHIEPISCOPUM SALONITANUM  ET EIUS SUFFRAGANEOS.  Ioannes et eius suffraganeos de Romana sede tandiu neglecta obiurgat, eosque Methodii doctrinam sequi dolet. Hortatur, ut consilio Ioannis Anconitani et Leonis Prenestini episcoporum usi, uitia corrigant, uideantque potissimum, ut secundum mores Romane Ecclesie ministerium sacrificii peragatur, in Latina scilicet lingua, non autem in extranea.
[Farlatus, Illyr. sacr., 93.]


Cum religio, etc.



X. EPISTOLA IOANNIS X AD TAMISLAUM REGEM CROATORUM, MICHAELEM DUCEM CHULMORUM, etc.  Tamislaum, regem Croatorum, Michelem, ducem Chulmorum, Ioannem et eius suffraganeos, omnes Zupanos, cunctos sacerdotes, uniuersum populum Sclauonie et Dalmatie hortatur, ut tenerrimos pueros a cunabulis in studio litterarum Deo offerant, neue in barbara, seu Slauonica lingua Deo sacrificium offerri sinant. Saxonum proponit exemplum, qui a Gregorio papa doctrinam pariter et litterarum studia in ea lingua perceperint, in qua apostolica ecclesia infulata manebat. Monet ut Ioannis Anconitani et Leonis Prenestini episcoporum precepta sequantur.
[Farlatus, ibid.]


Diuina, etc.



XI. AD IOANNEM ARCHIEPISCOPUM SPALATINUM.  Ioannem iubet una cum Gregorio, episcopo Nonensi, ad se uenire componende litis causa, presentibus legatis suis orte.
[Farlatus, ibid.]


Quia in uobis, etc.



XII. IOANNIS X BULLA  PRO MONACHIS S. LAUNOMARI APUD ARuERNOS.  Monachis S. Launomari, per paganos fugatis, possessiones a Willelmo comite Aruernensi donatas confirmat.
[Apud Mabill. Acta SS. ord. Bened., sec. Iu, p. II, p. 254.]

IOANNES episcopus, seruus seruorum Dei, omnibus  episcopis et senioribus Gallie, ceterisque sancte Dei Ecclesie fidelibus, salutem.

Quoniam ex successorum apostolorum pietate sic uniuersaliter debemus consulere cunctis, ut singulorum quoque causas sine fastidio debeamus cognoscere: studendum est nobis non minus uelle prodesse, quam preesse. Noueritis itaque illustrem nobisque carissimum Aruernorum presidem Willelmum, et uxorem eius Ingelbergam per fideles sibi legatos, Adalelmum scilicet reuerendissimum episcopum, Ocbertum et Calseum clarissimos uiros,  manifestasse nobis, qualiter pro Dei amore susceperint monachos sancti Launomari confessoris Christi cum corpore ipsius sancti, persecutione diutina paganorum a suo loco fugatos; quodque eis ad refugium ipsi donauerint aliquid de rebus suis in presenti, et, si opportunitas se illis prebuerit, deinceps plura daturos que sunt in partibus Aruernicis, id est uillam Magenciacum cum ecclesia sancti Petri nomine consecrata; et uineam indominicatam eiusdem uille, et aliam uillam iuxta Magenciacum, et iuxta illas uillam que dicitur Blauignacus, partemque in uilla que uocatur Espidincus , mansos duos; et in uilla Regniaco  uineam indominicatam; et in uilla Malamorte omnem hereditatem cuiusdam Asterii,  quam de Geraldo et de Lucretia eius uxore acquisiuerunt; et in Barennis uineam indominicatam et in ipso comitatu uillam Bornicum , quam de . . . . acquisiuerunt; et super fluuium Dore in comitatu Claromontensi uillas Piscatorias cum seruis et ancillis, pratis, terris, cultis et incultis, siluis, et manso, que de Fulcherio commutauerunt; et similiter Prisciniacum  cum omni integritate, et tres alios mansos iuxta positos, scilicet uallecinga, Floriacum, Montiocundum. Super qua re suggesserunt uigilanter apostolatui nostro, quem uice beati Petri tenemus, per religiosum et uenerabilem episcopum Adalelmum, et supra nominatos Ocbertum et Calseum nobiles uiros, sedem Romanam de more scilicet deuote adeuntes, ut  ipsam eorum donationem secundum consuetudinem predecessorum nostrorum sancte sedis apostolice priuilegio firmaremus, propter quorumlibet in posterum certam cupiditatem uel inquietudinem: quatenus omni deinceps tempore absque quorumcunque crudelitate uel subreptione monachi cum ipso abbate, ipsi et successores eorum, possint ibidem consistere, et sui propositi normam optime seruare. Quorum piis actis congaudentes, et iustis petitionibus annuentes, decernimus per hoc apostolice auctoritatis priuilegium, perque illam potestatem quam a Deo in beato Petro apostolo accepimus, ut tam ipse res supra nominate, quam alie, quas uel ipse Deo amabilis preses et eius uxor Ingelberga, uel alii forte Dei amatores deinceps  eisdem monachis uel successoribus eorum donauerint, Domino Saluatori nostro sanctoque Petro atque beato Launomaro deseruiant in usibus monachorum et diuersis utilitatibus, adueniente unquam Christianorum . . . . qualibet occasione, aliquam sustineant calumniam; sed liceat seruis Dei eiusdem loci cultoribus, cum consilio et uoluntate abbatis sui ea stabili firmitate, sicut eis expedierit, tenere et gubernare. Si quis autem cupiditate uel aliqua malignitate ductus eorum testamentum et hoc nostre auctoritatis priuilegium aliqua  occasione conatus fuerit infringere, et de ipsis rebus sepedictis seruis Dei aliquam calumniam uel molestiam [ingerere] . . . aut abbatem eis imponere, nisi solum illum, quem concors omnis congregatio sibi ex sese elegerit, qui eis prodesse et preesse secundum Regulam beati Benedicti ualeat, hunc auctoritate sancti Spiritus sanctorumque apostolorum a liminibus sancte Dei Ecclesie, et a communione corporis et sanguinis Domini nostri Iesu Christi, atque consortio omnium Christianorum anathematis uinculo ligatum separamus: ut, nisi cito resipuerit, omnia que deprauauerat, corrigendo, cum rapacibus a regno Dei exclusus, perpetua damnatione feriatur.



XIII. IOANNIS X EPISTOLA AD AIMERICUM NARBONENSEM ARCHIEPISCOPUM.  Ecclesie Narbonensis possessiones confirmat.
[Gall. Christ., tom. uI, Instrum., pag. 16.]


IOANNES episcopus, seruus seruorum Dei, AIMERICO, archiepiscopo sancte Dei Ecclesie Narbonensis, dilecto filio et confratri nostro. Litteras ab unanimitate tua nostro directas apostolatui apostolica patientia suscepimus, et ea que innotuisti admittentes, condoluimus uos tot pertulisse incommoda, uobisque compassi sumus; quoniam si unum membrum patitur, omnia compati debent, eo quod, secundum Apostolum et egregium predicatorem gentium, huiusmodi sollicitudinem circumferamus;  quia, ut apostolice fateamur: quis infirmatur, et ego non infirmor? quis scandalizatur, et ego non uror?  Cum presertim me humiliarem ut eos lucrifacerem . . . esse nolumus ab ipso Domino in specula constituti; qui uice beati Petri, apostolorum principis, celestis regni clauigeri, uos instituere decreui. Igitur reuerentia uestre fraternitatis postulauit a nobis quatenus sancte apostolice nostre auctoritatis priuilegio confirmare deberemus omnes res immobiles eiusdem sancte prime sedis ecclesie Narbonensis, constructe in honore sanctorum Iusti et Pastoris, ubi beatus Paulus confessor Christi corpore requiescit; hoc est omnes domos, cellas, ecclesias, uillas, curtes, parochias, terras, prata,  siluas, necnon et medietatem salinarum, et telonei, seu raficam et naufragium, monasterium S. Laurentii, et cellas cum omnibus eis pertinentibus, una cum familia eorum utriusque sexus, et ea que a piis dominis imperatoribus, marchionibus, siue aliis Deum timentibus in eadem ecclesia Narbonense collata sunt et consistunt, tam in ipso comitatu Narbonense, necnon et Redense, seu et Minerbense atque Ausonense, necnon et Biterrense,  siue etiam Nemausense; et in comitatu Bisuldu nense monasterium Bagnola, que est ecclesia fundata in honore S. Stephani martyris. Unde salubribus petitionibus uestris inclinati decreuimus, et a presenti prima indictione huius nostre apostolice confirmationis priuilegio roboramus, et in perpetuum apostolica auctoritate confirmamus in usum et solatia eiusdem sancte prime ecclesie Narbonensis cui preesse dignosceris, id est omnes domos, cellas, ecclesias, uillas, curtes, parochias, terras, uineas, prata, siluas, necnon et medietatem salinarum et telonei, seu raficam atque naufragium, monasterium S. Laurentii et cellas cum omnibus eorum pertinentiis, una cum familia eorum utriusque sexus, et omnia que a piis dominis imperatoribus  et marchionibus, siue aliis Deum timentibus in eadem ecclesia Narbonense collata sunt, uel  collatura erunt, tam in ipso comitatu Narbonense, etiam et Redense, seu Minerbense, atque Ausonense, necnon et Biterrense, item iure firmissimo a te tuisque successoribus possideri uolumus ac dominari.



XIu. IOANNIS X EPISTOLA AD RODULFUM REGEM FRANCORUM, WIDONEM ARCHIEPISCOPUM LUGDUNENSEM, etc. . Monasterium Cluniacense commendat, cui donatas a Bernone abbate res monasterii Gigniacensis, quas Wido abbas abstulerat, restitui uult.
[Bullar. Cluniac. 2.]

 IOANNES episcopus, seruus seruorum Dei, dilecto filio RODULFO  glorioso regi Francorum, necnon reuerendissimo et sanctissimo confratri nostro Widoni sancte Lugdunensis Ecclesie archiepiscopo, atque reuerendissimis episcopis STATEO et BERNONI, comitibus HUGONI et GISLEBERTO.

Auditum nostris apostolicis auribus quod Guido abbas per uiolentiam abstulit a Cluniaco hoc quod Berno abbas de potestate  Gigniacensis monasterii sub censu tenendum legauerat. Quapropter monemus dilectionem uestram quatenus res omnes illas Cluniensibus restituatis. Quia uero predictus Wido conqueritur quod Berno abbas hoc legaliter non fecit, pro eo quod terminum temporis ac personarum in illo suo testamento non posuit; nos ad  quorum dispositionem utraque loca pertinent, iubemus  et constituimus ut, quandiu ex illis monachis, qui in Ginniaco professionem fecerunt, aut oblati sunt apud Cluniacum, aliquis uixerit, res ipsas monachi Clunienses teneant sub nostra ditione, nisi forte ipsi monachi sua sponte res ipsas dimiserint. Ceterum uobis, o fili Rodulfe, et fidelibus tuis, qui monasterio Cluniensi prodesse ualeant attentius, et abbatem et congregationem uestre dilectioni commendamus,  utque locus ille, qui sancte nostre sedi commissus est, sese pro amore apostolorum, mundi uidelicet iudicum atque paterna dilectione bene gaudeat elegisse.



Xu. IOANNIS X EPISTOLA AD WENNI ARCHIEPISCOPUM HAMBURGENSEM.  Illi pallium mittit et priuilegia Hamburgensia confirmat.
[Apud Lappenberg, Hamb. Urk. I, 39.]

+ IOANNES episcopus, seruus seruorum Dei, dilecto confratri WENNI, uenerabili archiepiscopo Hammenburgensis Ecclesie, tibi tuisque successoribus in perpetuum.

 Conuenit apostolico moderamini pia religione pollentibus beneuola compassione succurrere, et poscentium animis alacri deuotione impertiri assensum.  Ex hoc enim lucri potissimum premium apud Deum proculdubio promeremur, dum uenerabilia loca opportune ordinata ad meliorem fuerint per nos statum perducta. Igitur, quia postulasti a nobis quatenus archiepiscopatum Hammaburgensem totum in integrum tibi tuisque successoribus confirmaremus, sicut a beato Gregorio, Nicolao et aliis predecessoribus nostris decretum est, inclinati precibus tuis, pallium tibi ex more transmittimus, et quecunque ab eis Ecclesie tue et antecessoribus tuis data sunt et priuilegiis confirmata, nos apostolica auctoritate tibi concedimus et nostro priuilegio confirmamus, scilicet omnia que generaliter atque specialiter ad eumdem prefatum archiepiscopatum pertinent, queque tui antecessores . . . Iesu Christo.

 Data Iu Kalendas Nouembris per manus Leonis, sancte Romane sedis cancellarii. Anno domini Ioannis pape primo, indictione 9.




ANNO DOMINI DCCCCXXXIX.
LEO PAPA uI.





NOTITIA HISTORICA.

Leo, Christophori primicerii filius, huius nominis sextus, factus est pontifex circa finem anni 928, tempore Constantini imperatoris. Sequenti anno in carcerem detrusus, post sex menses et dies 5  mortuus est, ut testantur uersus Frodoardi de Pontif. Rom., apud Mabill. Actorum sec. III, p. II, p. 607.


Pro quo  celsa Petri sextus Leo regmina sumens
Mensibus hec septem seruat quinisque diebus
Predecessorumque petit consortia uatum.





LEONIS PAPAE uI EPISTOLA AD EPISCOPOS DALMATIAE.  Forminum Iaderensem et Gregorium Nonensem ceterosque Dalmatie episcopos hortatur ut Ioanni archiepiscopo Spalatino, pallium adepto, pareant. Iubet finibus suis quemque episcopum, nominatimque Absorensem, Arbensem, Ragusanum, contentum esse, Gregoriumque Croatorum episcopum in administranda ecclesia Scardonitana acquiescere.


 LEO episcopus, seruus seruorum Dei, FORMINO sancte Aderensis Ecclesie episcopo, et GREGORIO sancte Nonensis Ecclesie episcopo, omnibusque episcopis per Dalmatiam commorantibus, etc.

Quia gratiosa Dei omnipotentis misericordia uos in  episcopali infula constituit, dignum est ut uestro metropolitano sancte Spalatensis Ecclesie archiepiscopo summam reuerentiam exhibere delectemini, quatenus per ordinem et per normam iustitie gradientes, securi et intrepidi ualeatis ad diuinam contemplationem  peruenire. Nam quid deterius esse cernitur quam episcopum proprio metropolitano inobedientem esse, cum scriptum sit in Africano concilio: nichil episcopum preter conscientiam proprii metropolitani aliquid agere debere. Et si ita est, cum scimus quia ita est, ut nullus episcopus debeat proprium suum metropolitanum ignorare, cur uos Dalmatiarum episcopi contemptores, et quasi per latrocinium alienas parochias diripientes usurpatis uobis profanum nomen, quod ab antiquis Patribus uobis ereptum esse cernitur? Unde monemus ut omnes episcopi in propriis limitibus sint contenti; Forminumque monemus ita suam parochiam retinere, quemadmodum in antiquis temporibus mansit. Similiter Absarensis Ecclesie episcopus, et Arbitorius, atque Rogutitanus,  et Spalatensis archiepiscopus in Croatorum terra uolumus ut propriam suam parochialem retineant,  quemadmodum antiquitus Salonitana Ecclesia retinebat; quia non potest parochia infra muros ciuitatis, sed per longinqua spatia terrarum in plebibus ex uillis, et curtis, et ecclesiis, ut in populo antiquitus determinato. Gregorium uero, qui probitate temporis in Croatorum terra episcopus effectus est, precipimus in sola Scardonitana Ecclesia tantummodo ministrare. Alienas parochias ei precipimus nullo modo amplius usurpare, quia si fecerit, sine dubio a nostro pontificio excommunicatus manebit. Pallium uero et usum pallii Ioanni sancte Spalatensis Ecclesie archiepiscopo, sicut antiqua consuetudo fuit, commisimus. Cui uolumus ut tota mente obediatis, eumque ut uerum patrem ametis, quia nunc Dei gratia subditos illuxerat cum suis prepositis curam obedientie  exhibere delectentur.




ANNO DOMINI DCCCXXX.
HUCBALDUS MONACHUS S. AMANDI.





NOTITIA HISTORICA ET BIBLIOGRAPHICA.
Gallice adornata in Historia litteraria Gallie .



§ I.---Histoire de la uie d'Hucbald.


Hucbald ou Hucbold est regardé, après Remi d'Auxerre, comme le plus célèbre docteur qu'ait eu la France à la fin du IXe siècle et les premières années du suiuant. Il était neueu par sa mère de Milon, dont nous auons donné l'histoire, et embrassa comme lui, la profession monastique à l'abbaye d'Elnone, ou Saint-Amand, au diocèse de Tournai . Quelques écriuains  ont auancé qu'il s'était d'abord rendu moine à Saint-Bertin, auant que de l'être de Saint-Amand; mais cette opinion est destituée de toutes preuues et ne peut se soutenir. Auec un grand fonds de génie, du goût et de l'ardeur pour les sciences, Hucbald les étudia sous Milon, modérateur de l'école du monastère; et il arriua dans la suite que le neueu surpassa l'oncle en toutes sortes de belles connaissances. .

 On prétend sans le prouuer , qu'Hucbald s'étant brouillé auec son maître à l'occasion d'un office à l'honneur de saint André, fut obligé de sortir de Saint-Amand, et se retira à Neuers: que là il ouurit une école, et que l'éuêque du lieu l'ayant goûté, lui donna de grandes marques d'estime et de confiance. Qu'enfin ce prélat lui permit à la mort d'enleuer le corps de saint Cyr, martyr, et de le transporter en son monastère.

Ce qu'il y a de certain, c'est qu'Hucbald passa de Saint-Amand à Saint-Germain d'Auxerre, où il perfectionna  ses études sous le pieux et sauant Heiric, en la compagnie du docte Remi, et autres condisciples de mérite. On a uu ailleurs combien étaient alors célèbres ces deux écoles. Auec de tels secours, Hucbald deuint un des plus grands hommes de lettres de son temps. Il acquit non-seulement un riche trésor de latinité, mais encore toutes les connaissances de la philosophie et des autres beaux-arts: Peritia liberalium artium ita insignis, dit de lui Sigebert de Gemblou, ut philosophis conferretur. Oui, assure Ademar de Chabanois, plus ancien que Sigebert, Hucbald et Remi héritèrent de toute la science qu'on admirait en la personne d'Heiric leur maître. Hucbald se distingua surtout par son habileté dans la musique, mais il ne fit pas moins de progrès dans la théologie que dans les lettres humaines; et presque tous ceux qui relèuent son érudition profane, rehaussent également son grand fonds de littérature sacrée .

A toutes ces grandes qualités, Hucbald en ioignait encore d'autres, fort propres à soutenir dignement le caractère du sacerdoce dont il était reuêtu . Ceux qui l'ont mieux connu , remarquaient en lui toute la grauité des anciens; une probité la plus parfaite; une prudence et une sagesse consommées, qui le rendaient l'obiet de l'admiration de toutes les prouinces des Gaules, où il brillait comme une lampe lumineuse, et qui  faisaient qu'on estimait heureuse la France de se uoir illustrée d'un tel docteur; enfin une modestie et une humilité qui allaient de pair auec sa profonde sagesse et son grand sauoir.

Tel était Hucbald , lorsqu'il succéda à son oncle dans la direction de l'école de Saint-Amand, peut-être même auant la mort de Milon, qui arriua en 872. Cette école ne fut pas alors moins florissante qu'elle l'auait été auparauant. Hucbald y ayant formé des disciples capables de le remplacer , alla à Saint-Bertin exercer le même emploi. Rodulfe, abbé de la Maison, qui n'auait qu'une médiocre teinture des sciences, fut bien aise d'auoir près de lui un aussi habile homme, pour s'en instruire plus à fond. Il le demanda à cet effet, et l'obtint dès 883. Quoique déià âgé, il prit des leçons d'Hucbald, et par reconnaissance, il lui donna une  terre considérable en uermandois. Mais Hucbald, qui n'auait pas moins à ceur l'amour de la pauureté que les autres uertus, ne souffrit la libéralité de son disciple, que pour auoir lui-même occasion d'en faire une autre, en cédant la terre aux moines de Saint-Bertin. L'usage de cette sorte de présents de disciples à maîtres, et la liberté qu' auaient les maîtres d'en disposer en faueur de qui bon leur semblait, étaient alors assez ordinaires parmi les moines .

Foulques, archeuêque de Reims, ayant formé le dessein de rétablir les deux anciennes écoles de son église, ieta aussi les yeux sur Hucbald, pour l'aider à l'exécuter . Il l'appela à Reims auec Remi d'Auxerre uers 893; et ces deux grands hommes se trouuèrent ainsi collègues, après auoir été condisciples. Le renouuellement des études qui se fit par leur ministère dans ces écoles, y entretint l'amour des lettres, et y multiplia les sauants pendant  tout le cours de ce Xe siècle. On a dit ailleurs combien furent alors florissantes ces écoles. La gloire qu'elles acquirent est originairement due à nos deux professeurs. Hucbald en particulier y fut dans un crédit égal à sa réputation. C'est ce que nous apprenons d'un diplôme que l'archeuêque Foulques, chancelier du royaume, obtint du roi Charles le Simple. A la fin de ce diplôme, qui est daté de Reims l'an 899, on lit qu'il fut accordé à la prière d'Hucbald: Impetratum est mediante Hucbaldo monacho .

Il y a toute apparence qu'après la mort de ce prélat, qui arriua au mois de Iuin de l'année suiuante, Hucbald retourna se concentrer dans la solitude de Saint-Amand. On lit effectiuement dans le cartulaire de cette abbaye deux cartes de l'an 905, souscrites d'un Hucbald en qualité de notaire, c'est-à-dire sans doute, chancelier de la Maison; et il n'y a point de raison pour distinguer cet Hucbald de celui qui fait  le suiet de cet article . La uie de sainte Rictrude qu'il y composa en 907, au milieu des agitations presque continuelles où le ietait la crainte des barbares, et d'autres ouurages qui la suiuirent, font iuger que la principale occupation d'Hucbald fut l'étude et le soin d'écrire pour la posterité . Il uécut iusqu'à l'âge d'enuiron 90 ans, et mourut le uingtième de Iuin, qui était un Dimanche . Mais les écriuains anciens et modernes sont partagés sur l'année de sa mort. Un chroniqueur de Saint-Amand  la place dès 929. Sigebert, suiui d'Albéric de Troisfontaines, la met deux ans plus tard en 931. Iean d'Ipres , que Dom Mabillon paraît auoir préféré aux autres, la renuoie encore à l'année suiuante 932. Néanmoins le plus grand nombre des auteurs qui en ont parlé, la fixent à l'an 930, et il faut auouer que leur opinion  est la mieux fondée, en ce que cette année-là le uingtième de Iuin tombait réellement au Dimanche . Hucbald fut enterré à Saint-Amand, dans l'église de Saint-Pierre, et mis dans le même tombeau que Milon son oncle.

Hucbald était lié auec la plupart des gens de lettres de son temps. On a uu qu'Odilon de Saint-Médard l'auait choisi pour censeur de ses écrits, comme Hucbald en usait lui-même enuers Odilon . Nous auons deux lettres, l'une de ce dernier écriuain, l'autre de Pierre, archidiacre de l'église de Cambrai, toutes remplies des éloges de notre auteur. Frodoard, qui auait étudié sous ses disciples, loue en lui son profond sauoir, surtout dans les parties les plus épineuses de la philosophie . On a déià rapporté quelques autres traits des louanges que lui donnent Adémar de Chabanois et Sigebert de Gemblou. Trithème et les autres modernes qui sont uenus depuis, ne font pas moins de cas de son mérite et de son érudition. Ces  derniers reconnaissent particulièrement en lui un auteur qui auait le talent d'écrire auec iugement et une certaine politesse qui n'était pas commune en son siècle.

Il ne faut pas au reste confondre Hucbald de Saint-Amand, ni auec Hucbald, moine d'Orbais, célèbre comme lui dans les écrits de Frodoard, ni auec Hucbold, clerc de l'église de Liége, qui enseignait encore à Paris à la fin de ce siècle, ainsi qu'on l'a montré ailleurs .



§ II.---Ecrits d'Hucbald.

Il est peu d'auteurs qui aient trauaillé plus longtemps qu'Hucbald à enrichir la république des lettres. Il paraît en effet qu'il y a employé plus de soixante-cinq ans, ce qui est rare en tous les siècles. On en a les premières preuues dans la durée de sa uie; et l'on en aura les autres dans ce qui ua suiure. Entre les écrits de sa façon qu'il a laissés à la postérité,  l'on compte:

1o Un poëme à la louange des chauues, en uers héroïques, marqué par Sigebert, et beaucoup loué par Trithème . Le texte du premier de ces deux bibliographes a trompé grand nombre d'écriuains, qui ont supposé, d'après lui, que ce poëme contient trois cents uers. Il n'y en a cependant que cent trente-six, diuisés en douze petits chapitres, sans y comprendre l'exorde et la conclusion. L'on a fait obseruer ailleurs la singularité de cette pièce, en ce que le poëte a affecté de n'y faire entrer que des mots qui commencent par un c. Affectation qui lui a coûté un trauail dont on est encore à reconnaître l'utilité. Le premier uers de la préface est conçu en ces termes, et se trouue répété à la tête de chaque chapitre et de la conclusion:

Carmina clarisone caluis cantate Camene.

 Ce poëme porte le titre d'églogue, tant dans les manuscrits que les imprimés. Hucbald l'entreprit en faueur de Charles-le-Chauue, à qui il l'adresse auec le titre d'empereur. Ce fut donc en 876 qu'il y mit la dernière main. . Ademar de Chabanois et un ancien poëte de Saint-Amand en ont pris occasion de donner à l'auteur le surnom de Chauue . Il est aisé de préiuger qu'une pièce de cette nature, où règne une contrainte perpetuelle, ne peut auoir ni agrément ni beauté, et n'est considérable que par sa singularité sans exemple. On n'a pas laissé de la mettre souuent sous la presse. Il y en eut deux éditions faites à Bâle en 1516 et 1546. Mais le texte du poëte n'y est pas entier. ualère André en marque une autre édition de Louuain chez Iérôme Walleus, sans nous en apprendre la date. En 1619 on fit passer ce poëme d'Hucbald dans l'amphitheatrum sapientie Socratice, qui parut à  Hanaw, en deux tomes in-fol. 

Gaspard Barthius l'inséra depuis dans ses Aduersaria, oû il est accompagné de quelques courtes notes.  Ce Critique parle d'une autre édition du même poëme, qui auait précédé la sienne de cent soixante ans. Il faut par conséquent qu'elle soit de l'an 1463, puisqu'il en parlait auant l'année 1624, qui est la date de l'édition de ses Aduersaria.

2o Il y a d'Hucbald un autre petit poëme en uers élégiaques, adressé encore à l'empereur Charles le Chauue, pour le prier d'agréer le poëme sur la sobriété, que Milon auait laissé à sa mort, et qu'il auait dessein de dédier à ce prince. Milon n'ayant pu le lui enuoyer, quoiqu'il l'eût fini et orné de l'épître dédicatoire, Hucbald l'exécuta la même année, qu'il présenta au même empereur son poëme sur les  Chauues. 

3o On croit que la petite épitaphe de Milon en cinq uers héroïques, que nous auons rapportée en son lieu, est de la façon d'Hucbald. 

4o Ce qui occupa le plus ordinairement notre auteur dans ses trauaux littéraires, fut d'écrire l'histoire de plusieurs saints, et de composer des hymnes et des offices en leur honneur. Si son uoyage à Neuers est aussi réel qu'on le suppose, il faut mettre entre ses premiers écrits en ce genre, ce qu'il fit sur sainte Cilinie, mère de saint Remi, éuêque de Reims. Son ouurage est en uers; mais les agiographes ne conuiennent pas autrement de sa nature. Meyer, dans ses Annales de Flandres sur l'an 930, nous le donne pour un poëme. Les successeurs de Bollandus disent simplement qu'Hucbald se trouuant à Neuers, où l'on croit qu'il était peu après l'an 860, y composa des chants, c'est-à-dire apparemment des hymnes, ou des répons sur sainte Cilinie, à la persuasion de l'éuêque du lieu. . Dom  Mabillon dit dauantage, et prétend qu'y ayant trouué sa uie, il la mit en uers . M. Baillet semble aller encore plus loin, et supposer qu'Hucbald est le propre auteur de cette uie en uers, qui, selon lui, ne uaut pas ce que nous apprend de cette sainte l'histoire de saint Remi son fils. . Il y a lieu d'espérer que les sauants Bollandistes, qui n'en ont parlé que par occasion, nous donneront à ce suiet tous les éclaircissements nécessaires, lorsqu'ils en seront au uingt-unième de leur mois d'octobre.

5o L'histoire du martyre de saint Cyr et de sainte Iulite suiuit de près l'ouurage précédent; puisque ce fut à l'occasion de leurs reliques, qu'Hucbald, comme on le suppose encore, porta de Neuers à Saint-Amand, qu'il entreprit de l'écrire. L'auteur au défaut d'autres monuments, tira sa matière des actes apocryphes de ces saints martyrs: ce qui fait regarder son écrit comme une pièce de nulle autorité, quoiqu'il ait apporté  ses soins pour en exclure les fables qui se lisent dans son original.  Son ouurage, tout défectueux qu'il est, n'a pas laissé de seruir de modèle à Philippe Harueng, abbé de Bonne-Espérance, qui n'a fait proprement que'le copier, et en changer le style, dans ce qu'il a écrit sur les mêmes saints martyrs. Mombrice  est le seul qui iusqu'ici ait imprimé le texte de notre auteur.

6o Lorsqu'Hucbald enseignait à Reims, il composa, à la prière des moines de saint Thierri, un office de la nuit en l'honneur de ce saint, et le nota pour être chanté à la solennité de sa fête  Les répons y étaient assortis aux antiennes, et le tout tiré de la uie du saint. On nous a conserué deux hymnes qui faisaient partie de cet office, auec la lettre qu'Hucbald écriuit à cette occasion. Dom Mabillon auait déià publié ces trois pièces , lorsque les continuateurs  de Bollandus les ont fait imprimer à leur tour, au premier iour de iuillet. On n'y découure rien digne de remarque, sinon de grands traits de piété. Comme l'auteur auait demandé des prières pour toute reconnaissance de son trauail, il a porté son attention à marquer à la fin de sa lettre, celles qu'il désirait qu'on fit pour lui pendant sa uie et après sa mort.

7o La uie de sainte Rictrude, première abbesse de Marchiennes, ayant péri dans les rauages des Normands, les religieuses de ce monastère engagèrent Hucbald à en écrire une nouuelle . Elles lui fournirent à cet effet tout ce qu'elles purent déterrer de mémoires sur l'histoire de la sainte, et Hucbald de son côté s'adressa à des personnes instruites et dignes de foi, pour recueillir ce qu'on en sauait par tradition. Auec ces secours il mit la main à l'ouurage, et l'enuoya, sitôt qu'il fut fini, à Etienne, éuêque de Liège, auec prière de le reuoir et d'y faire ses corrections. C'est ce qui a fait  croire au chroniqueur de Marchiennes  qu'Hucbald l'auait entrepris aux instances de ce prélat. Etienne n'y trouua rien à corriger. Seulement il uoulut que l'auteur y mît son nom, ce qu'il n'auait pas fait par modestie; et qu'il y marquât l'année à laquelle il y auait trauaille  Sage précaution qu'il serait à souhaiter que tous les écriuains eussent prise. Nous serions déliurés par là de beaucoup d'embarras, et plus en état d'apprécier leurs ouurages.

Hucbald, sensible à l'auis d'Etienne, nous a appris qu'il finit son écrit en 907. Il y auait alors, non deux cent dix-neuf, comme le supputent M. Baillet et le P. le Long , mais seulement deux cent dix ans que sainte Rictrude n'était plus au monde. L'auteur n'a pas laissé de réussir à nous donner une histoire qui a mérité les louanges de Baronius et des autres critiques suiuants, tant pour sa sincérité et sa fidélité, que pour la manière naturelle auec laquelle les choses  y sont rapportées. Elle n'est pas au reste sans défaut, surtout en ce qui concerne la chronologie. Ces fautes, il est urai, pourraient aussi bien uenir de la part des copistes, que de celle de l'auteur original.

Quelques-uns des éditeurs  obseruent en effet que la plupart des dates marquées dans les imprimés, ne se lisent pas dans tous les manuscrits. Hucbald adopte dans son écrit l'opinion commune de nos historiens des uIIIe et IXe siècles, touchant l'origine des Français, qu'ils font descendre des Troyens .

Surius paraît être le premier qui l'a mis au grand iour; mais en lui faisant l'iniure d'en changer le style, sous le faux prétexte qu'il était obscur et trop simple . Dom Mabillon, qui l'a publié après Surius, lui a rendu sa première intégrité, au moyen d'un ancien manuscrit de l'abbaye de Marchiennes . Les successeurs de Bollandus  en ont encore donné  une autre édition, reuue sur la précédente, et collationnée à plusieurs autres manuscrits. L'une et l'autre édition est fort estimable, tant pour l'exactitude du texte, que pour les sauantes obseruations dont il est illustré. Iean, moine de Saint-Amand au XIe siècle, iugea cet écrit assez intéressant, pour qu'il se donnàt la peine de la mettre en uers 

8o Nous auons déià annoncé à la page 638 de notre troisième uolume, qu'Hucbald auait trauaillé sur l'histoire de sainte Aldegonde, abbesse de Maubeuge, morte en 684. C'est ce qu'il paraît auoir exécuté uers le même temps, ou peu après qu'il eut fini la uie de sainte Rictrude. Il n'eut point le même motif d'entreprendre celle dont il est maintenant question, puisqu'il y auait dès lors deux légendes de cette sainte; l'une par un auteur contemporain, l'autre qui auait été faite un siècle, ou un siècle et demi après. Tout ce qu'on peut coniecturer de plus uraisemblable à ce suiet, c'est que la grande réputation  où était Hucbald, fit espérer  aux réligieuses de Maubeuge qu'il réussirait mieux que les deux écriuains précédents, à écrire l'histoire de leur sainte fondatrice. Dans cette espérance, elles l'engagèrent à s'y prêter. Cependant ce qu'il y a de meilleur dans l'ouurage d'Hucbald est tiré de celui du premier auteur. Il n'a proprement fait que donner un nouueau tour, et quelquefois un nouuel ordre à ce qu'il en a emprunté, sans néanmoins nommer ou indiquer la source où il a puisé les faits qu'il rapporte. A la tête se lit une épître dédicatoire aux religieuses qui auaient eu recours à sa plume. Il y recommande fort d'obseruer la diuision des chapitres qu'il y a établie, au cas qu'on multiplie les exemplaires de son ouurage. Il n'y a point mis son nom, comme à l'histoire de sainte Rictrude; mais les éditeurs ne doutent point qu'il ne lui appartienne. 

Surius ne l'ayant pas encore déterré, lorsqu'il imprimait son mois de Ianuier, où il deuait trouuer sa  place, sainte Aldegonde étant morte le trentième de ce mois, il l'a mis au treizième de nouembre, iour auquel on célèbre une de ses translations  Mais on a eu soin dans les éditions postérieures de le placer au iour de sa mort. C'est au meme iour que Bollandus l'a réimprimé , à la suite de ce qu'ont fait sur le même suiet les deux premiers historiens de la sainte. Dom Mabillon n'a pas cru deuoir lui faire le même honneur, et s'est borné à en rapporter quelques endroits dans ses notes sur le plus ancien écriuain, qu'il s'est contenté de publier. Bollandus  a ioint à l'ouurage d'Hucbald celui d'un moine de saint Guilain sur la même sainte abbesse. Mais cet écrit qui n'est que du XIe siècle, ne nous apprend rien qui ne se trouue dans les trois autres, qui auaient traité le même suiet auant lui. La notice qu'on donne ici de cette pièce, doit suffire; et l'on n'y reuiendra pas dans la suite.

 9o L'écrit d'Hucbald qui a reçu le plus d'éloges, et qui en mérite dauantage, est la uie de saint Lebuin ou Libwin, prêtre anglais et apôtre du pays d'Ower-Issel, mort en 776. M. Baillet suppose  que l'auteur l'écriuit à l'occasion de la translation des reliques du Saint, faites par Baldric, euêque d'Utrecht. Hucbald cependant n'en dit pas un seul mot, et ne parle point d'autre translation que de celle qu'en fit saint Ludger, plus d'un siècle auant Baldrie . C'est par là qu'il finit son ouurage. On sait néanmoins d'ailleurs, qu'il le dédia à ce dernier prélat , qui succéda en 918 a saint Rodbod. De sorte qu'il y auait au moins cent quarante-deux ans que saint Lebuin était mort, lorsqu'Hucbald entreprit de composer sa uie. Il ne nous apprend point d'où il a tiré les éuénements qu'il y a fait entrer. Mais la manière dont ils sont rapportés auec leurs circonstances, fait iuger qu'ont lui auait fourni de bons mémoires.

 Sitôt qu'il eut mis la dernière main à son ouurage, il le communiqua à Pierre, archidiacre de l'eglise de Cambrai, et à Odilon, moine de Saint-Médard à Soissons. . L'un et l'autre qui se mêlaient de littérature, lui écriuirent à ce suiet chacun une lettre, où ils rehaussent à l'enui le mérite de l'auteur, et le prix de son trauail. Il n'y a rien autre chose, que nous sachions de cet archidiacre; mais, pour Odilon, on a uu à son article qu'il a laissé diuers autres écrits de sa façon. Un nommé Iudion , qui se donne pour disciple d'Hucbald, étant tombé sur son histoire de saint Lebuin, en fit aussi l'éloge en un poëme de trente-six uers élégiaques, adressé à l'éuêque Baldric. Il y a aiouté à la fin une prière à Dieu, en une espèespèce de uers ïambiques dimètres, qui font uoir, aussi bien que les précédents, que Iudion n'était rien moins que bon poëte. Trithème faisait tant de cas de la uie de saint Libwin par Hucbald, qu'il l'a nommee  preférablement à tous les autres ouurages en ce genre, qu'il attribue à cet écriuain .

Les critiques modernes n'en ont pas porté un iugement moins auantageux. On y découure, selon M. l'abbé le Beuf, un style superieur et un latin assez pur et coulant . Hucbald y a éuité de donner dans des rimes, ou consonnances en construisant ses phrases: défaut où tombèrent quelques mauuais auteurs ses contemporains. Il a même su y placer grand nombre de passages de l'Ecriture auec tant d'art, que, bien loin d'affaiblir sa diction, ils en font un ornement. Dès que l'ouurage sortit des mains de son auteur , Odilon y remarqua les mêmes beautés: une latinité peu commune alors, un iugement accompagné des grâces du discours, une méthode et un arrangement qui montraient qu'Hucbald possédait toutes les parties de la philosophie. Prudenter, dit-il, ornateque compositum omnis philosophie partibus undique roboratum.  Cette uie est imprimée dans le recueil de Surius, qui en a respecté le style .

10o Les laborieux continuateurs de Bollandus  ayant déterré un écrit sous le nom d'Hucbald, et le titre d'exhortation, en ont publié une partie, pour seruir à l'histoire de saint Ionat ou Ionas, premier abbé de Marchiennes, dont il y est parlé. A la suite de cette exhortation , uient l'histoire de l'éléuation du corps de ce saint par le même auteur, qui l'a diuisée en neuf courtes leçons. Les éditeurs y ont retenu la même diuision, en imprimant cette pièce auec la précédente.

11o Plusieurs bibliographes comptent aussi entre les écrits d'Hucbald, une uie de sainte Madelberte, abbesse de Maubeuge, qui se conseruait manuscrite dans la bibliothèque de saint Guilain, au temps de ualère André .

 12o On lui attribue encore une uie de sainte Brigide, que Sanderus auait uue manuscrite à l'abbaye de Saint-Amand .

13o Dom Martène  assure qu'il se trouue manuscrit dans la même bibliothèque un commentaire sur la règle de saint Benoît, qui appartient à notre auteur. Dom Calmet atteste la même chose, et rapporte le titre de l'ouurage qui annonce que c'est un tissu de sentences choisies des saints Pères: Liber ex dictis sanctorum Patrum defloratus super regulam sancti Benedicti .

14o Hucbald écriuit aussi sur la musique, dont il auait fait une étude particulière. Sigebert nous donnant une notice de son ouurage sur cette matière , dit qu'il y auait placé les lettres de l'alphabet sur les différentes touches du monocorde, auec tant d'art, que chacun pouuait par ce moyen, sans le secours d'aucun maître, apprendre un air  qui lui était inconnu.

15o Il existe un autre petit traité de notre écriuain, sur la même faculté de littérature, qui se trouue entre les manuscrits de la bibliothèque du roi sous ce titre: Enchiridion Uchubaldi Francigene . L'écriture de ce manuel est du Xe siècle. On y uoit que l'auteur inuenta des signes indépendants des lignes et des lettres, pour marquer chacun des sons de l'octaue. Il y donne une table de leur ualeur, appliquée à l'hymne des martyrs: Sanctorum meritis. Cette table, qui peut fort bien être de la main de l'auteur, est accompagnée d'une sauante explication de l'organisation du chant, qui le représente comme un contrepoint graue, qu'on ne faisait guère sentir qu'aux endroits des distinctions, ainsi nommées alors, c'est-à-dire, des repos du chant.

16o Sigebert et Trithème attestent qu'Huebald fit aussi usage de la connaissance qu'il auait de la  musique, pour composer et noter des offices en l'honneur de plusieurs saints . On a déià parlé de celui qu'il fit pour saint Thierri. Trithème en marque un autre nommément, qui était en l'honneur du saint Roi Dauid. Molanus prétend qu'il entreprit et exécuta la même chose en faueur de sainte Cilinie ; et ce qu'en disent les successeurs de Bollandus paraît le confirmer . De sorte que notre auteur aurait mis en uers la uie de cette Sainte, et composé un office pour le iour de sa fête. On crut pendant un temps  que l'office de la Sainte-Trinité, dont nous auons fait mention à l'article d'Etienne, éuêque de Liége, était aussi de la façon d'Hucbald. Mais on fut conuaincu dans la suite, qu'il appartient à ce prélat, par la découuerte du testament de Riquier, son successeur, où il lui  est expressément attribué.

17o Trithème compte aussi entre les ouurages d'Hucbald, un recueil de lettres à diuerses personnes . Mais comme il ne témoigne point l'auoir uu, et que nous n'auons point d'autre garant de ce fait, on peut légitimement en douter.

18o Rosweide a uoulu transporter à Hucbald l'honneur d'auoir écrit la légende de sainte Eusebie, abbesse d'Amay, qu'on a en uers et en prose. Mais les Bollandistes ses confrères n'ont pas iugé son opinion assez bien fondée pour l'adopter . Elle ne semble effectiuement appuyée que sur ce qu'on y lit presque les mêmes choses qui se trouuent dans l'histoire de sainte Rictrude. Et c'est, au contraire, ce qui doit faire conclure, que cette légende n'est point l'ouurage d'Hucbald, qui ne se copie point de la sorte.





NOTITIA ALTERA IN HUCBALDUM.


 HUCBALDUS, Hugbaldus, Hubaldus, Huabaldus, monachus S. Amandi Elnonensis in Hannonia ad fluuium Elnonem in diecesi Tornacensi ord. Bened.,  uir disciplinis sophicis nobiliter eruditus quem Fulco archiepiscopus Rhemensis Rhemos accersiuit, Ecclesiamque Rhemensem per eum preclaris illustrauit doctrinis, ut testatur Flodoardus Iu, 9, Hist. Ecclesie Rhem. Scripsit, teste Sigeberto c. 107, uitas multorum sanctorum, quod etiam confirmatur eius epitaphio.

uitam S. Aldegundis uirginis, abbatisse et fundatricis Malbodiensis in Hannonia post Surium 30 Iunuar. exhibent emendatiorem Mabillonius sec II Benedictin., pag. 710, et Acta Sanctorum tom. II Ianuar., pag, 1040-1047. uitam S. Lebuini, patroni Dauentrie, ad Albricum siue Baldricum episcopum Ultraiectensem, idem Surius 12 Nouembr. et uitam S. Rictrudis abbatisse Marchianensis in Gallo Flandria, ad Stephanum episcopum Cameracensem , Surius ad  12 Maii, et Acta sanctorum tom III Maii, pag. 81-89, et Mabillonius sec. II Benedictin. pag. 937. Scripsit idem uitam S. Madelberte abbatisse Malbodiensis, que ms. legitur in cenobio S. Gisleni in Hannonia, teste ualerio Andrea, pag. 395, et Aub. Mireo in notis ad Sigebertum; et Historiam S. Cilinie, matris B. Remigii, Francorum apostoli, nec non officium atque cantum de eadem. uitam quoque S. Brigide, ms. in monasterio Elnonensi ad S. Amandum, teste eodem ualerio et Sandero in Bibliotheca mstorum Belgii, p. 55. Eius uersus, quibus patrui ac magistri sui Milonis carmina de laude parcitatis mittit ad Carolum Caluum imp., editi ab Edmundo Martene t. I Anecdotor., p. 45 seq. Scripsit etiam, teste Sigeberto, ad eumdem imperatorem  librum trecentorum uersuum  in laudem Caluorum, cuius omnia uerba incipiunt a littera C hoc initio:

Carmina clarisone caluis cantate Camene.
In editionibus Basileensibus 1516 et 1546, et Louaniensi 1561, non sunt plures uersus quam 136, sicut nec in Casparis Dornauii Amphitheatro Sapientie Socratice, in quo idem carmen tom. I, p. 290 seq., legitur; sed Caspar Barthius qui illud lib. XLuI Aduersariorum, cap. 22, exhibet, ex charta nescio qua addidit alios uersus 15. Simili studio recentior quidam scriptor Christiani Pierii nomine pema in Christum crucifixum edidit Francofurti 1576 8o, in quo uocabulorum singulorum prima C est littera. Addit Sigebertus: et quia in arte musica prepollebat, cantus multorum sanctorum dulci et regulari melodia  composuit. Scripsit librum de Arte musica, sic contemperans chordas: monochordi, litteris alphabeti, ut possit quis per eas sine magisterio alterius  discere ignotum sibi cantum. Denique epistolas Hugbaldi ad diuersos, Trithemius commemorat. * Commemoranda etiam sunt scriptoris huius acta martyrii SS. Cyriaci et Iulite matris eius, que apud Mombricium leguntur; sicut etiam ecclesiasticum officium S. Theoderici pro monasterio Rhemensi, ex quo opere epistolam ab Hucbaldo premissam et hymnos duos Mabillonius in Annalibus, tom. III, pag. 641, in append. editionis Lucens. uulgauit. Denique in mss. codicibus superesse scriptoris huius commentarium in Regulam S. Benedicti affirmat Martene, et ex eo tradunt Auctores Historie litterarie Gallicane, tom. uI, pag. 220. Liber ita inscribitur: Liber ex dictis SS. Patrum defloratus super Regulam S. Benedicti.



HUCBALDI MONACHI OPERUM PARS PRIMA.-HAGIOGRAPHICA.





EPISTOLA DE SANCTO THEODERICO.


 Dilectis in Christo patribus et fratribus congregationis almi confessoris Christi Theoderici Hucbaldus humilis, licet indignus officio sacerdos, habitu monachus, omnem felicis uite iocunditatem.

Pia uestra religio atque ardentissima in Deum et sanctum eius Theodericum deuotio, studiique simul boni intentio nostram adiit mediocritatem, expostulans ut, ad nostrorum imitationem maiorum qui in laudem Dei et sanctorum eius mente promptissima singulis apta temporibus canora composuere modulamina, nos quoque uobis nocturnalia de memorabilibus prefati cultoris Dei et specialis patroni uestri domni Theoderici gestis cantilene melodiis, dulcorata cum antiphonis coaptaremus responsoria, in eius sacra festiuitate canenda, quod exsequendum  tanta noster aggressus est animus alacritate, quanta uestra id fieri poscebat deuotio. Et ecce, diuina fauente gratia, quod uestra suggessit caritas, nostre paruitatis obedienter expleuit humilitas. Sed quia, attestante uoce euangelica, dignus est operarius mercede sua ; me humiliter expetente, et uestra bonitate fauorabiliter annuente, in eius paruissimi recompensatione seruitioli spopondistis mihi cum uestre promissione fidei acturos uos in sacris orationibus uestris memoriam mei singulis annis expleto hoc ipso officio nocturnali: nec tantum dum in hoc cursu instantis eui uideor frui sole uolubili, sed multo magis cum Deo disponente contigerit presenti me uita defungi; et addidistis  huius in me beneuolentiam exempli uos per successiones temporum, ueluti pro bone consuetudinis lege relicturos posterorum dilectioni. Promissionis ergo inter nos istius firmitas intemerata sit fidei uestre ueritas coram Deo semper aperta, qui eum promittit habitaturum in tabernaculo suo, et requiem habiturum in monte sancto suo, qui loquitur ueritatem in corde suo, et qui non egit dolum in lingua sua. Et ne uobis uidear pro paruis exposcere magna, sciat dilectio uestra se apud illum recepturum impense in me caritatis premia, qui pro minimis fideliter actis solet rependere maxima. Igitur gratifica uestre dulcedinis sponsione et iussione accepta, ut in hoc perseuerans, Deo miserante, maneat apud uos nostri memoria hec predicta, sicut  et que sequuntur capitula in hac adnotata sunt pagina, pro uiuo psalmum De profundis, Pater noster, Capitula, Saluum fac seruum tuum; Conuertere, Domine, usquequo; Mitte ei, Domine, auxilium de sancto; Nihil proficiat inimicus in eo; Esto ei, Domine, turris fortitudinis; Domine, exaudi orationem meam. Deus qui iustificas impium, et non uis mortem peccatoris.

Pro defuncto, psalmum De profundis. Pater noster. Requiem eternam dona ei, Domine. Ne tradas bestiis animam confitentem tibi. Anima eius in bonis demoretur. A porta inferi. Annue nobis, Domine, ut anima famuli tui Hucbaldi remissionem quam semper optauit, mereatur percipere peccatorum. Per Dominum, etc.





HYMNUS DE SANCTO THEODERICO



    Festiua Christo cantica
Nunc turma fratrum concinat,
Qui semper in sanctis suis
Mirandus et laudabilis

   Theodericum terrea,
Et carnis oblectamina,
Qui corde fecit spernere
In seque mentem figere.

    Is ergo spernens seculum,
Christoque sponsam conferens,
Celestis aule preuium
Sibi petit Remigium.

   A quo celebri dogmate
Cum doctus esset optime,
Datur pater cenobio,
Fundat poli quod nuntio.

    Preclarus hic in dogmate
Et actibus sublimior,
Multis parabat peruiam
Arctam polorum semitam.

   Diuina mox clementia
Miraculis hunc radiat,
Ut uerba uite seminans
Et sanitatem conferat.

   Nam suscitauit unicam
Theoderici filiam,
Ipsique regi postea
Lumen restaurat turbidum.

   Oremus ergo supplices,
Nos huius ut precatibus
A uitiis Christus leuet,
 Illustret et uirtutibus.

   Sit laus, decus, uirtus, honor
Patri, Proli, Paraclito,
Sit Trinitati gloria,
Uni Deo per secula. Amen.

   Exsultet Domino mente serena,
Laudes ac iubilos concio nostra
 Soluens almifluis atque colendis
Festis eximii Theoderici.

   Qui tactus radiis Spiritus almi,
Dum transire uidet gaudia mundi,
Spreuit clara figens lumina mentis,
Quo nos certa uocant munera Christi.

   Hic nam Remigii dogma magistri
Sectans postposuit noxia secli:
Cui mox cenobii creditur ordo,
Quem digne coluit dogmate claro

   In quo mira nitens celica uirtus,
Infirmos uaria clade leuauit,
Et Regis sobolem ordine miro
Orando reuocat mortis ab antro.

   Tu nos ergo ute Christe redemptor,
 Istius meritis solue precamur
Cunctis criminibus, atque beatis
Iungas agminibus lumine regni.

   Sit laus ingenito gloria Patri,
uirtus atque decus sit Genitoque
Maiestas similis Paraclitoque
Unus qui Deus est tempore secli. Amen.





uITA SANCTAE RICTRUDIS BBATISSAE MARCIANENSIS AUCTORE HUCBALDO.






MABILLONII OBSERuATIONES PRAEuIAE.

 1. Hucbaldus, Elnonensis monachus, uariis scriptis notus, Acta S. Rictrudis, Northmannorum clade deperdita, partim ex seniorum relatione, partim ex uariis schedis utcunque accepta restituit: qua de re Marcianensis chronographus ms. ita loquitur in lib. I, cap. 17: »Stephanus Leodicensis episcopus, uir grandeuus et mire sanctitatis, ab Hucbaldo S. Amandi monacho uitam eius  conscribi precepit. Hic est autem episcopus qui cantum scilicet Trinitatis et uitam B. Lamberti martyris tam deuote quam eleganter composuit, et multa alia Deo inspirante locutus est, que mater Ecclesia memoriter et in auctoritate retinuit. Qui propterea Hucbaldum ad conscribendam uitam eius elegit, quod esset uir litteratus, et inter monachos sana de eius conuersatione haberetur opinio: cuius dictis fidem faciunt eius diuturna opera et conuersationis tenor immunis a querela.« Porro Hucbaldus huic lucubrationi manum admouit anno 907, uti ipse in prologo diserte affirmat. Paulo post Hucbaldum eamdem  uitam metrice edidit Ioannes, monachus itidem Elnonensis, ad Stephanum monachum Gandensem, rogante, imo precipiente, episcopo Cameracensis »Ecclesie Erluino,« qui Erluinus in ea dignitate uixit ab anno 996 ad 1011. uerum unus instar omnium debet esse Hucbaldus, qui licet in nonnullis lapsus sit, ceteris tamen auctoritate et antiquitate prestat.

2. In antiquis Martyrologiis desideratur nomen sancte Rictrudis uidue et abbatisse Marcianensis  cenobii; cuius de origine pauca dicenda sunt. Marciane, seu Marcenne uulgo Marchiennes, uilla quondam in Flandria ad Scarpum fluuium, inter Duacum et Audomaropolim, diecesis Atrebatensis, nomen ac locum dedit Marcianensi, seu  Marchianensi monasterio, a S. Amando constructo et ab eodem una cum S. Autberto episcopo uI Kalend. Nouemb. solemniter dedicato in honorem apostolorum Petri et Pauli, cui monasterio S. Ionatus abbas primus prefectus est. Duplex eo in loco a primo conditu fuit congregatio monachorum ac sanctimonialium; illis Ionatus, his Rictrudis preerat. Monachos illic primum, deinde paulo post, hoc est anno circa 647 uirgines Deo sacras fuisse collocatas in gratiam sancte Rictrudis dotatricis, tradit chronographus Marcianensis. uastato a Nortmannis monasterio anno 869, sanctimoniales paulatim ad deteriora lapse sunt, donec Balduinus comes, cognomento Barbatus, eliminatis feminis, monachos substituit , accito Lietwino  uedastini cenobii abbate clarissimo, qui postquam locum rexit annos nouem, Alberico discipulo suo regimen Marchianense imposuit. Alberico anno 1048 mortuo, S. Poppo abbas Stabulensis, ac decurso mense Popponi Wido successit. Hec summatim ex Chronico Marchianensi, de cuius etiam auctore in notis de Translationibus S. Rictrudis inferius dicemus. Floret nunc istud monasterium monachis Benedictinis addictum, in quo claruerunt ex uiris SS. Ionatus et Poppo; itemque uenerabilis Amandus et  B. Hugo abbates; ex feminis S. Rictrudis, eiusque filia ac post eam abbatissa S. Clotsendis, ut mittamus  S. Maurontum et S. Eusebiam, qui eo in loco aliquandiu conuersati sunt.



PROLOGUS AUCTORIS AD STEPHANUM LEODIENSEM EPISCOPUM.


 In Christi membrorum compage sicut excellentiori, sic merito honorabiliori domino presuli STEPHANO secundum nomen suum apostolice reuerentie signo ab hominibus quidem coronato, sed demum ob meritorum insignia cum eis quorum uices exsequitur  a Deo coronando, HUCBALDUS omnium exiguus sacerdotum ac monachorum eiusdem, immarcescibilis uernantisque floribus uirtutum optat corone gaudium.

Clericis et sanctimonialibus congregationis Dei dilecte famule beate Rictrudis rogitatus apponere nouum ad conscribendum gesta ipsius natorumque eius calamum, diu multumque renisus sum, uel quia meam quantulamcunque scientiolam tante imparem materie noueram, uel quia tanto transacto tempore nulla certe relationis de his scripta uideram uel audieram, ueritus ne forte dubia pro certis uel falsa pro ueris assererem. Cumque renitenti mihi quedam historiarum exemplaria suis ostenderent concordantia  dictis, de cetero illis quorum non contemnende uidebantur persone mihi fidem facientibus, quod hec que referebant, eadem olim tradita litteris fuerunt, sed insectatione Nortmannice depopulationis deperierunt; postremo adiuratus tremendo Diuine maiestatis nomine tandem acquieui: et si non ut debui, institi tamen ut potui, non phaleris deseruire uerborum, sed edificationi consulere legentium cupiens uel audientium. Explicato uero iam opusculo cum ad recitandum, uel potius uestre examinandum excellentie traderetur, uisum est prudentie uestre ex iis que ad corroborandam uniuscuiusque libri auctoritatem solent a scholasticis requiri, quedam deesse, persona uidelicet et locus cum tempore. Mihi tamen satis superque uidebatur  suffecisse, si tam preclara tantorum uirorum nomina et facta et loca loquentibus scriptis supprimeretur locus et persona scriptoris, ne per eam ueluti per atram nubem obnubilari uiderentur astra tanti splendoris. uerum sicut placuit sanctitati uestre, famosa uestri nominis lampade prefulgente,  nostri quoque licet tetre illuminabuntur tenebre et dum Stephanum Legiensem  inclytum presulem huius libelli loquetur prefatio, nostre etiam exigue fiet persone mentio. Porro locus  non est mihi cuiuslibet nunc ut olim celeberrime  urbis, cum potius libenter me infimum esse gloriarer cenobitam monasterii S. Amandi egregii Christi confessoris, uestri quoque dudum predecessoris, nisi meis exigentibus peccatis, inde tam crebro fugarer metu barbarice insectationis. Quid autem dicam de tempore secundo quod  pessimum uidetur fore [esse]? Libet duntaxat cum Psalmista ad Deum proclamare: »Letati sumus pro diebus quibus nos humiliasti, annis quibus uidimus mala. Respice, Domine, in seruos tuos et in opera tua .« Cogimur denique Apostolum monentem audire: »Redimentes tempus quoniam dies mali sunt .« Ne tamen pretergredi uidear auctoritatem uestre iussionis,  nostratum regum nominibus omissis, innotescat tempus natiuitatis Christi summi regis, cuius agebatur annus nongentesimus septimus, reuoluto ordine in decimo indictionis anno huius edite scriptionis. Ad profectum Ecclesie catholice opto uos feliciter ad uota communia ualere.


uestra sagax uotis faueat prudentia nostris,
Que passim suauem fame diffundit odorem:
Quod cultrix ueri retegat quoque nubila falsi,
Nec nostrum placido dignetur uisere uultu
Hoc opus, et iusto pensans examine libram
Emendet mendas, si quas malus intulit error.
Quod si lanx nullo preponderat acta rotatu,
Imparibus neque me miscet fraus partibus ullis;
Congaudere pio iustum, pater, esse labori
 Inclyte scis, dignas Domino persoluere grates
Quod sumus et sapimus, uitaque mouemur in ista:
Cum potius uere spectamus [f. speramus] gaudia uite,
Que nobis pariter Dominus det sumere Christus
Sanctorum precibus, quorum signauimus actus.



INCIPIT uITA.



CAPUT PRIMUM. Franci ad fidem per S. Remigium adducti.


Dum Francorum gentem in suis olim primoribus  de minore progressam Phrygia atque ex regali Troianorum propagatam prosapia, diuque fanatica simulacrorum delusam dementia, ad agnitionem ueritatis  diuina uoluisset uenire gratia; quod ante tempora predestinauerat secularia, pene in fine temporum seculi cum industrius rex Chlodoueus eiusdem gentis regeret sceptra, beatissimi presulis Remigii deuota perfici decreuit instantia. Qui sacratissimus pontifex, et sancta morum probitate, et admirabile signorum pollens uirtute, prefatum regem, necnon et maximam ipsius exercitus partem, fidei doctrina catholice, atque  sumpto celitus chrismate, una die ad tria circiter millia Christi baptismatis imbuit carismate. Ex illo deinceps tempore magis magisque, et sancta inter Francos religio, et super regna sibi collimitanea, seu etiam quedam procul posita, a suis partim maioribus elaborata conualuit eorum dominatio: quam  non suorum feritate morum sunt adepti, a qua Franci putantur a quibusdam nuncupati, eo quod sit in illis uelut naturalis quedam ferocitas animi, et mores in eis sint inconditi; sed quoniam geminis magnisque erant columnis fulti, quibus totus totius Ecclesie status uidetur inniti, auctoritate uidelicet sanctorum pontificum, honore eius cuius uice funguntur precellenti, et prepotentium uirtute regum in administrandis reipublice negotiis in omnibus sagaci; idcirco diuina eos preueniente gratia ac subsequente ad potiora passim fastigia sunt prouecti. Denique »ubi quondam peccatum abundauerat, intantum Dei gratia superabundauit ,« ut sicut celum uaria stellarum decoratur pulchritudine, sic et »a Patre luminum a quo descendit  omne datum optimum et omne donum perfectum .« Francorum terra multiplici perfectorum sanctorum tam indigenarum quam et ab exteris regionibus aduenientium utriusque sexus et omnis ordinis illustraretur claritate.



CAPUT II. Rictrudis parentes nobiles.

De quorum sacrosancto refulsit collegio uelut quoddam sidus splendore admodum uenusto Rictrudis deuota Christi famula, ipsi suo acceptabilis Deo atque bonis hominibus amabilis, ac laudabilis iustitie atque sanctitatis merito. Hec claro satis exstitit oriunda germine, Ernoldo nobili edita genitore, et Lichia genitrice ex agili pugnacique Wasconum gente. Huius autem gentis antiquiores primo dicti  sunt uaccei  a quodam oppido iuxta Pyreneum sito sic cognominati, sed postea Wascones quasi uaccones demutata c in s litteram nuncupati: et ipsorum regio que antea dicebatur uacceia, appellata est Wasconia. Cuius incole, licet illo tempore pene omnes demonicis essent dediti cultibus, a Deo tamen preelecta Rictrudis sic ex eisdem impiis et sine Deo prodiit hominibus, uelut solet rosa de spinosis efflorere sentibus: que ab ipsis incunabulis cum etatis tenere prouectibus, honestis est alta et  instituta moribus. Fuit uero temporibus Chlotharii regis magni, qui a Chlodoueo ex Francorum regibus  primo ad fidem Christi conuerso quartus exstitit, seu etiam filii eius Dagoberti regis inclyti, qui a beatissimo Arnulfo Mettensium episcopo enutritus ut patri conregnaret atque succederet, sicut de eo scriptum est, et industria dignus et uiribus fuit. Hic post defunctionem patris sui Chlotharii regalia sceptra regenda suspiciens, fratri suo Hariberto non sibi uterino ad regendum concessisse placuit pagos et ciuitates citra Ligerim et limitem quo tenditur partibus Wasconie seu et Pyreneos montes, sapienti usus consilio, ea scilicet pactionis facta firmitate, ne unquam aduersus ipsum frater eius amplius quid de regno repeteret paterno.  Haribertus igitur sedem tenens Tolosanam, cum et in partibus prouincie regnaret Aquitanie, non post multum temporis etiam totam subegit Wasconiam ditioni sue.



CAPUT III. A S. Amando exsulare iusso eruditi in fide.

Prefatus autem rex Dagobertus cum in multis optime regalia iura gubernaret, nimium tamen deditus amori mulierum, eam quam in coniugium sortitus fuerat, eo quod sterilis esse uideretur reliquit, alteramque in matrimonium accipiens, reginam esse uoluit. Cumque super hoc scelere a pontificibus, maximeque a sanctissimo uiro et mirabilium patratore operum presule redargueretur Amando, ille indignatione et fastu permotus regio, eumdem uenerabilem  pontificem non absque iniuria ab omni suo depulit regno. Qui persecutionem pro ueritate que Christus est patientissime tolerans sibi illatam, et quoniam libentissime pro ipso optabat proprium fundere sanguinem, per diuersa serendo loca diuini uerbi semen, tandem inter cetera genuinam beate Rictrudis aggressus patriam, scilicet Wasconiam, ut illic et plures et hanc pulchram sibi celitus infuso quo ardebat irradiaret lumine stellam, reputans etiam ob illius gentis seuitiam adipisci se posse inibi martyrii palmam.



CAPUT Iu. Amandus a Dagoberto mulieroso reuocatur. Regii pueri curam detrectat; eum baptizat.

Interea iam dictus princeps atque rex Dagobertus  cum non haberet filium quem sibi gauderet fieri successorem, mestus super hac re nimium, tertiamque suo asciuit lecto coniugem  . Tum demum conuersus ad Dominum, ac plurimorum expetens suffragia uirorum, ex eadem eodem habuit anno largiente Deo filium, multis precibus atque eleemosynarum largitionibus acquisitum. Sollicitus denique cui potissimum traderet eum sacro fonte diluendum diuinaque lege imbuendum, ut sicut ipse beatum Arnulfum habuerat pedagogum, sic et suum  a quolibet maximo Dei seruorum iuxta religionis Christiane exercitium educari faceret puerum; factique prioris reminiscens et penitens quod tantum in tante commiserat sanctitatis uiro flagitium, a ministris circumquaque studiosissime perquisitum, et uix repertum ad se reuerendissimum petiit reuocari pontificem Amandum. Quid plura? reducitur ab exsilio uerus predicator et operator Euangelii uenerandus antistes, ueluti nouus de Pathmo rediens Euangelista Ioannes. Fit commune tam regi quam optimatibus gaudium, omnique populo solemne de eius reuersione tripudium. Prostratus itaque eius pedibus rex ueniam rogat, facillime impetrat: fundit precem pro filio; sed eius frustratur petitio. Respondit enim illi ille ter beatus uoce Pauli noster  Paulus, militantem Deo non oportere negotiis implicari secularibus. His dictis e conspectu regis illico abscedit; sed regalis feruor desiderio minime recedit. Denique quod per se nequit, bonorum suggestionibus uirorum perficere gestit. Audenum siquidem et Eligium precipuos in sanctitate et prudentia uiros, ideoque Amando harum amatori uirtutum merito amantissimos ac familiarissimos rex post eum dirigit probabiles sui uoti exsecutores. Quorum sancte petitioni, quia fas non erat obuiare sancto, annuit licet coactus regis placito. Igitur regius infans defertur, qui non amplius a natiuitate quam dies circiter quadraginta habere ferebatur, per beatum sacerdotem sanctam benedictionis suscepturus gratiam, sed iam naturalis amissurus  nominis etymologiam. Namque dum ab eo catechumenus fieret, finitaque oratione nemo ex illius tante multitudinis exercitu Amen responderet, Dominus qui aperit os mutum, et linguas infantium disertas facit, os  non iam infantis sed pueri aperuit, et cunctis audientibus clara uoce Amen respondit. Res satis stupenda et circumstantes contra morem siluisse, et hunc contra naturam locutum fuisse. Statimque illum sanctus pontifex uiuifico baptismate regenerauit, atque Sigebertum nominari instituit  , quem Haribertus rex, regis frater, de sacro lauacro excepit. Sicque Dominus dum sanctum suum mirificauit, et in conspectu regum magnificauit, et ipsos et utrumque exercitum magno gaudio atque admiratione in huiusmodi  signo repleuit. Sequenti post hoc anno Haribertus rex, nec mora post ipsum filius eius paruulus obiit, omneque regnum illius cum Wasconia Dagobertus rex sue potestati redegit. Hoc totum et propter quedam precedentia, maximeque pro his que sequuntur interposui, ut legentes et audientes nouerint, que beate Rictrudis fuerit causa in Franciam ueniendi.



CAPUT u. Adalbaldo nubit Rictrudis.

Temporibus ergo prefatis cum crebro Francis Wasconia fieret permeabilis, Rictrudis puella bone  indolis iam facta nubilis uidetur, diligitur atque eligitur a quodam Francigena Adalbaldo nomine, natalibus orto preclaris et iustis. Mater denique eius Gerberta fuerat filia sancte Gertrudis in monasterio nunc Hamaticensi a se edificato requiescentis. Ipse etiam a puero optimis institutus disciplinis, copiosis pollebat fundis et diuitiis, atque in aula regis charus ualde erat et honorabilis, dignus plane uir qui maritus existeret digne Rictrudis. A quo iuxta morem desponsatur, dotatur, atque in conturbernium matronale licet quibusdam nolentibus puelle consanguineis assumitur. Causa uero uxoris ducende non fuit incontinentie, sed chare sobolis habende. Sed ea conueniunt in utrisque que spectari solent in  eligendo marito uel uxore. In uiro enim uirtus, genus, pulchritudo, et sapientia, que ex his ad amoris affectum potior est, inerat. In uxore autem pulchritudo, genus, diuitie, et mores, qui magis quam cetera querendi sunt, habebantur. Et ne multis immoremur, secundum Apostolum erat illis honorabile connubium, et torus immaculatus . Non enim surda audierant aure eiusdem Apostoli uerba: An nescitis quoniam membra uestra templum sunt Spiritus sancti quem habetis a Deo, et non estis uestri? Empti enim estis pretio magno, glorificate et portate Deum in corpore uestro . Igitur compage fidei et caritatis sic adherentes sibi ut essent duo in carne una, et non iam duo, quia una caro; unanimes  uno ore et concordi operatione honorificabant Deum et Patrem Domini nostri Iesu Christi, omnibus diebus suis seruientes Domino in sanctitate et iustitia coram ipso, qui habitare facit unanimes in domo.



CAPUT uI. Liberos gignit.

Nati quoque sunt eis filii secundum benedictionem Domini quam primo dedit homini, Crescite, inquiens, et multiplicamini : fuitque eis primogenitus nomine Maurontus, postea abbas et leuita sanctus, et filie tres sacre uirgines, Clotsendis post obitum matris eius monasterii rectrix, Eusebia bona Dei cultrix secundum interpretationem  sui nominis; post has quoque Adalsendis. Quos cum essent parentes eorum iusti, et per seipsos, et per familiares sibi seruos Dei educauerunt et erudierunt in timore Domini, auctos ab infantia benedictione celesti. Mauronto siquidem uenerabilis Deoque dignus sacerdos Ricarius pater spiritualis exstitit, eumque per sacrum baptisma Deo regenerauit: Clotsendem egregius pontifex Amandus quia sacris dignisque manibus e fonte salutari excepit, in omnibus Deo dignam reddidit: Eusebiam uero ex sacro lauacro Nanthildis regina uxor Dagoberti suscepit. uere  beata et Deo beneplacita progenies. De hac denique dicitur recte: O quam pulchra est casta generatio cum claritate ! uere etenim cum donis spiritualibus sic plerumque ditantur iusti etiam bonis temporalibus, sicut canit Psalmographus: Beati omnes qui timent Dominum , etc. In quibus uerbis, licet spiritualis sit intellectus, tamen secundum hec datur aliquando iustis et temporalis profectus.



CAPUT uII. Maritum occisum luget.

Posthec bone et laudabilis memorie Adalbaldus deuote Christi famule Rictrudis maritus a pago Austrebatinse,  ubi etiam pluribus locupletabatur possessionibus, eundi Wasconiam  nimium triste suis iter arripit. Quem nobilis matrona Rictrudis aliquantulum prosequitur, sed quamcitius domum prout ei iussum fuerat merens reuertitur. Mens enim futuri quodammodo presaga doloris iam portendebat quod adhuc ignorabat, et quod nondum patiebatur iam ueluti lamentabatur. Quid multa? Intereundum insidiis malignorum, et  eorum quibus sanctum displicuerat matrimonium, uir iustus appetitur, uulneratur, perimitur. Honorifico deinde ut decebat tumulatus obsequio, defunctus seculo, uiuit Deo. uiuit inquam, uiuit eius felix anima, illi coherens que uera est uita: quod attestantur signa que ob illius declaranda merita, ad eius mortua frequenter ostenduntur ossa. Neque multe  fiunt more in his nuntiandis Rictrudi Dei famule: que tam tristi percussa relatione, non modico afficitur animi merore. Augescit sensum dolor dolore dolentium sobolum, crescit luctus luctu lugentium familiarium. Transacto tandem aliquando tanti fletus tempore, init cum philochristis sibi familiaribus, maximeque cum Amando sanctissimo Dei pontifice, et cepit consilium salubre. Proponit denique ei ille uerus consultor animarum illud Pauli apostoli: Mulier alligata est uiro, quanto tempore uir eius uiuit: quod si dormierit uir eius liberata est, cui uult nubat tantum in Domino. Beatior autem erit si sic permanserit secundum meum consilium . Ad quod illa erigit aurem, erigit et mentem. Audit etiam  ab eo, imo exaudit et illam dulcem et amplectendam Christicolis euangelicam uocem: Si quis uult post me uenire, abneget semetipsum, et tollat crucem suam, et sequatur me . Et, Qui non renuntiauerit omnibus que possidet, non potest meus esse discipulus .



CAPUT uIII. Nuptiis secundis nuntium remittit. uelum assumit coram rege.

In his sacris ac uitalibus uerbis figens anchoram  mentis Adalbaldi relicta, sed Dei dilectrix, et a Deo dilecta Rictrudis, omni postposita ancipitis mora deliberationis, eius salubribus se acquieturam pollicetur monitis. Sed ecce et salubri presulis consulto, et pio sancte matrone uoto inuidia diaboli nititur obuiare subreptio. Nec mouet in his perturbandis infimos quoque uel mediocres, sed summos seculi primores. Per ipsum denique regem eius tentat suadere animo, uti se suorum cuidam optimatum secundo copulet connubio. Quod cum illa prorsus aspernaretur, plurima blandimentorum hortamenta sed incassum profunduntur. Cumque ad hec penitus in Deo fixus illius status non moueretur, regalium terror minarum licet frustra illi proponitur. At illa pari  modo seuientem paruipendit ut blandientem. Et quia ex tribus philosophie partibus illam quam maxime que est in actione et causa recte conuersandi apprehenderat, que Grece ethica, Latine moralis dicitur, et bene uiuendi magistra cognoscitur, que etiam in quatuor principales uirtutes, prudentiam scilicet, atque iustitiam, fortitudinem et temperantiam diuiditur; his singulis sua reddens, sicut per iustitiam Deo magis quam hominibus obedire disposuerat, et per fortitudinem nec illecebris emolliri, nec aduersis frangi poterat; sic per prudentiam caute indignationem a se regiam submouere, et per temperantiam humilitatis regulam modumque uite in omni uerbo uel opere seruare satagebat. Usa denique consilio sui  symmyste, deiferi scilicet Amandi, atque ad tempus dissimulans immobile in Dei seruitio sui propositum uoti, acturam se ex hoc cum eius consilio uel permissione spondet regi quod utilius iudicaretur fore sibi. Et quid multis immorer? cum ita regem suspectum reddidisset ueluti eius uoluntati parere uellet, in predio suo, hoc est in uilla Baireio  opiparum et regie condignum magnificentie instruit conuiuium. Inuitat cum optimatibus regem, et inter prandendum sale conditorum omnes letificat suauitate sermonum. Postquam exempta fames, et amor compressus edendi, tum multo clara exhilarans conuiuia baccho, surgit et non trepide sed constanter, non tepide sed feruenter, non segniter  sed sagaciter, non muliebriter sed uiriliter, quod conceperat mente, perficit opere: primoque sciscitatur a rege, si concederet sibi in domo sua quod uellet agere libera coram eo uti potestate. Ille autem annuit propere, reputans quod sumpto poculo, ut moris est pluribus, in cogendo bibere se uel conuiuas suos deberet letificare. At illa, secundum salubre sui consiliatoris Amandi inclyti presulis consilium, ex suo sinu prolatum, inuocato terribilis Dei nomine et auxilio, capiti supponit  ipso rege et cunctis stupentibus, iam benedictum ab eodem pontifice uelum. Quo facto rex ira permotus ingratas derelinquens epulas abscessit e conuiuio; illa uero iactans cogitatum suum in Domino, totam se suosque eius commisit arbitrio, ut ab eo enutrirentur et solarentur misericordi semper solatio. Ac primum facultatibus et possessionibus sibi relictis ordinatione prudenti distributis, et spinosis huius seculi curis a terra cordis sui penitus exstirpatis, que antea in coniugali uita ferebat trigesimum, postmodum duplicato germine fructum cepit in uiduitate ferre sexagesimum: et que prius dum in membris suis Christo ministrare satageret fuerat Martha, iam secus pedes eius residens audiendo et custodiendo  uerbum illius facta est Maria. Et quoniam ipso attestante »optimam partem que ab ea non auferetur elegit ,« optimum eiusdem partis dilecte et electe premium in recompensatione percipere meruit.



CAPUT IX. Ut habitum mentis, sic mutat et corporis.

Sane ut quod homo gerebat interior, ostenderet quoque exterior; sicut mutauerat habitum mentis, sic mutat et corporis. Pomposas proiicit uestes quibus ornabatur nupta, cogitans aliquando ea que sunt mundi quomodo placeret uiro, et una cum eis exuitur omni seculi huius impedimento, ut quamuis  uideretur uidua, id est diuisa a uiro, iam non esset diuisa animo, sed sollicita semper que Domini sunt, solummodo quomodo placeret Deo. Induitur uiduitatis uestibus, que ipsa sui specie monstrarent contemptum mundi istius. Nam sicut albas uestes exaltationi et solemni congruunt letitie, ita nigre humiliationi et lugubri conueniunt tristitie. Inde et caput quod est principale corporis, tetro uelatur amictu, ut principale anime, id est mens uelanda signetur meroris et penitentie luctu. Qui cum breuis sit, et, ut ita dicam, momentaneus, eam operatur consolationem de qua ait in Euangelio Dominus: Beati qui lugent, quoniam ipsi consolabuntur  Et ut quondam expertas corporis uoluptates et molestas euinceret demonum suggestiones, cum nimiis  uigiliis et orationibus continuis crebra ducens ieiunia, elephorio amicitur cilicino, cuius assiduis punctionibus edomaret libidinis punctiones, et ut dictum est a peta, sine Cerere et Libero uenus friget, atque ueraciter cum Psalmista caneret: Ego autem cum mihi molesti essent induebar cilicio, et humiliabam in ieiunio animam meam, et oratio mea in sinu meo conuertetur 



CAPUT X. Marcianas monasterium eligit, ubi spiritualibus uacaret exercitiis

Locum uero ubi spiritualibus daret operam exercitiis, cum consilio et auxilio sepedicti presulis, qui  eidem erat a secretis, elegit ualde congruum, monasterium scilicet Marcianas uocatum, quod ab eodem pontifice super fluuium Scarb fuerat constructum. Cui perficiendo et ordinando idem presul discipulum suum prefecerat abbatem sanctum Ionatum uenerabilem uirum, cuius adhuc in eodem monasterio sacrum corpus habetur reconditum: in quo et monachorum ordinem beatus Amandus haberi uoluit, sed iam dictus abbas sanctimoniales  aggregauit. Hunc ergo locum satis opportune remotum Dei famula Rictrudis expetiit, atque B. Amando consentiente et inter regem et ipsam reconciliationis officium fungente, cum priuilegio regie auctoritatis accepit, quatenus ibi licet in fragili posita corpore, corporeas fortiter concupiscentias superaret.  Et non hoc solummodo, uerumetiam aduersus rectores mundi tenebrarum harum, contra spiritualia nequitie in celestibus colluctando, et ea pariter cum mundo diuincendo, triumphum uictorie et condigna certaminis premia a superno spectatore exspectaret ac perciperet.



CAPUT XI. Filias suas Deo sacrat.

Ut autem ad hec feliciter peragenda sufficeret, omnibusque exempli gratia a quanta perfectione conuersationem suam cepisset, palam fieret, iuxta illud euangelicum: Luceat lux uestra coram hominibus, ut uideant uestra bona opera et glorificent patrem uestrum qui in celis est ; post abiectas  a se onerosas prediorum et diuitiarum sarcinas, post professam Deo uiduitatis continentiam, et post sumptum sanctum sanctimonialis habitus indumentum, seipsam tantummodo exhibere oblationem uiuam, sanctam, Deoque placentem non contenta, etiam terre, hoc est uentris sui sacras ac precipuas sancte et indiuidue Trinitati offert primitias, prefatas uidelicet tres filias candidas ueluti columbas gratissimas illi fieri hostias: ut corde et corpore immaculatas et ut perpetuam uirginitatem seruantes, »Agnum, uirginis matris filium, quocunque ierit sequantur « sinceritate cordis, et carnis uernantes flore illibate uirginitatis in corpore, ac nitentes puritate inuiolate ueritatis in corde, ut sint semper sine macula ante Dei thronum, cantantes  ei canticum nouum, hoc est gaudentes cum eo de carnis incorruptione in perpetuum. Quod canticum licet possint audire, nemo tamen poterit dicere sanctorum, nisi illa candida turba incontaminatorum. Hec cum uerissime ita sint, audite obsecro et auribus percipite omnes qui habetis audiendi aures, quibus adhuc fas est ad angelice priuilegia castitatis assurgere, et tam preclari contubernii societatem acquirere, atque cum eis tam dulcem noui cantici melodiam personare. Properate, currite, festinate, ac memores uxoris Loth, retro respicere nolite. Putidam luxuriam fugite, carnales concupiscentias calcate. »Omnis caro fenum, et omnis gloria eius tanquam flos feni. Hec exhortatoria cordis uestri  penetrent intima, que non ex meis edita, sed ex patris Augustini doctoris egregii uerbis, quibus uirgines hortatur, sunt mutuata . »Pergite, inquiens, sancti Dei pueri et puelle, mares ac femine, celibes et innupte, pergite perseueranter in finem, laudate Dominum dulcius quam cogitatis uberius; sperate felicius cui seruitis instantius; amate ardentius cui placetis attentius; lumbis accinctis et lucernis ardentibus exspectate Dominum quando ueniat ad nuptias. uos afferetis ad nuptias Agni canticum nouum quod cantabitis in citharis uestris, utique tale quale nemo poterit dicere nisi uos.« Et sequitur post pauca: »Sequimini eum, quia et Agni caro utique uirgo est. Sequimini eum uirginitate cordis et carnis quocunque ierit. Quid est enim  sequi nisi imitari? quia Christus pro uobis passus est, relinquens uobis exemplum ut sequamini uestigia eius .«



CAPUT XII. Marcianis se recludit.

Rictrudis igitur Dei fidelis femina que se totam illi in sancta deuouerat continentia, tres quoque filias uni despondens uiro Christo in etate adhuc tenera, ut Agni semper sequerentur uestigia, et canticum quod illa nequibat iam per se, per suarum citharas filiarum ei faceret personare; omnibus tam sapienter dispositis et cunctis exuta seculi curis, gymnasium monasteriale ubi stadium uite presentis agonizando percurreret, et contra diabolum luctando decertaret, palestricorum more sic nuda ne in aliquo  ab aduersario maligno teneri posset, et oleo peruncta gratie celestis ingreditur, et iuxta quod ait Apostolus, in agone contendens ab omnibus se abstinet, suoque exemplo filias uiuere edocet. Mauronto primogenito suo adhuc in laicali habitu regalibus obsequiis ac negotiis militaribus corpore potius quam mente detento, de quo in sequentibus opportunus erit uobis sermo.



CAPUT XIII. Adalsinde filie mortem fert equanimiter.

Illis igitur diebus moritur Adalsendis nouissima filiarum eius, et que postrema fuerat ingressa ianuam uite presentis, prima ingreditur ianuam mortis. Et quare dicimus moritur, cum anniuersaria circuli reuolutione ipsa sacrosancta Dominice Natiuitatis  solemnitatis, quando huic mundo peccatis mortuo aduenit remedium quo mors cum suo fugatur principe, hec non mortua, sed potius luci uiteque sit edita perpetue  ? At bona Rictrudis inter aduersa fortis et longanimis quid tunc ageret duabus sibi occurrentibus affectionibus animi ualde contrariis, gaudii scilicet ac meroris; dum hinc intonantem toto orbi audiret angelum: Ecce euangelizo uobis gaudium magnum quod erat omni populo ; hinc filiam suam pre oculis haberet mortuam, quam esse dolendam ipsa nature cogeret conditio! uirilis tamen quod ei inerat animi robur  muliebrem superauit affectum, nec passa est sibi dominari luctum mortis filie, uel esse ibi locum tristitie, ubi natalis celebratur uite. Et, ut paucis absoluam digna memorie, debitum sepeliendi officium completur fidelium more, remota charos suos lugendi consuetudine. Sic exactus est primus, sic secundus, sic tertius sequentium se solemnitatum dies. Quarto denique succedente die quo sancta recolit Ecclesia uictimationem paruulorum pro Christo ab Herode iugulatorum, et miserabilem matrum tristitiam; prudens Rictrudis sciens quid cuique deberet impendere tempori, et quia tempus et tempora sint omni rei sub celo, ideoque distinguens tempus gaudendi et tempus flendi, post sacrorum expletiones mysteriorum, quibus ad Dei laudem eisdem sanctis martyribus  honor exhibetur non dolor, uotaque dantur ceremoniarum non lacrymarum; cum sibi ceterisque sanctimonialibus iam parata esset refectio corporum, illa conuocatis omnibus, ait: Nunc uestra socialis, o dilecte sorores, caritas eat, et de donis Dei cum gratiarum actione participans gaudeat; me autem exemplo dominarum mearum, matrum scilicet sanctissimorum puerorum innocentium, quarum hodierna die ploratus et ululatus auditus est multus, meam quoque innocentulam quodam modo simili hoc est immatura morte prereptam lugere permittat. His dictis amicum merori locum secretum petiit, atque ut nature competebat dolori satisfecit. O laudabilem et imitabilem in prudentia, longanimitate et patientia feminam, quam laudant in portis opera  eius! o mulierem fortem, que in castitate accinxit fortitudine lumbos suos, et in boni perseuerantia operis roborauit brachium suum, ideoque non est exstincta in nocte lucerna eius!



CAPUT XIu. Mauronti eius filii gest

uerum quoniam in precedentibus beati uiri Mauronti facta est mentio, non ab re uidetur breuiter quid narrandum de eo. Hic igitur egregii sacerdotis Christi Ricarii in baptismate spiritualis exstitit filius. Accidit uero aliquando, ut idem uenerabilis sacerdos tam pro sanctitate quam etiam pro familiaritate, beatam equo uectus inuiseret Rictrudem. Cumque post sacra colloquia quibus pariter dulces uite  celestis sumpserunt epulas, uir Dei conscenso equo redire uellet ad propria; eadem quoque Dei famula dilectionis causa a domo paululum progressa est, gestans in ulnis suum quidem naturali generatione, illius autem spirituali generatione filiolum, eius secuta uestigia quatenus ipse paruulus benedictione muniretur paterna. Sed cum iam uir Dei equo sedens eumdem in manibus accepisset infantem siue ad benedicendum siue ad deosculandum, omnium bonorum hostis et inuidus diabolus insolitam immisit equo eius ferocitatem. Arrreptitiorum namque more insaniens, dentibus frendens, pedibus calcitrans, nimium ualido huc illucque impetu discurrens, geminatum utrisque, sed unum  sacerdoti et matri incusserat timorem. Sacerdos denique sibi et puero, mater sacerdoti metuebat et filio: et quid illa ageret anxia, iam pene exanimis quasi imminentem pre oculis spectans adesse mortem, offuscatum lacrymis auertebat uultum, ne amborum simul miserabilem cerneret occasum: sed et familia tristis, dolens et eiulans magnis instabat plangoribus ad triste congregata spectaculum. Seruus autem Dei, ne laberetur manu tenens paruulum, orationem fudit ad Dominum: qua completa, et puer ad terram delatus est incolumis quasi leuis aduolaret auicula, et equus pristine redditus est mansuetudini uelut ouis placida. At mater tandem recepto spiritu filium quoque recepit sanum, et in ulnis leuauit ridentem: sicque tam ingens tristitia  in magnum cunctis qui aderant uersa est gaudium. Quod nemo debet ambigere prestitum meritis amborum. Et quoniam tanta Dei omnipotentis est clementia, ut unde malignus hostis inhiat iustos atterere, inde eos magis magisque faciat proficere; hec quoque tentatio ad profectum uirtutum prouenit beato uiro. Nam reputans secum Dominum Deumque suum dum ad humani generis pergeret redemptionem, ad insinuandum humilitatis exemplum non superbo schemate, id est non equo phalerato, sed strato sibi ab apostolis uectum asello: ipse etiam postea si quando instaret illi alicubi necessitas eundi, simili exemplo eodem usus est gestatorio.



CAPUT Xu. Maurontus nuptias fugiens, tondetur. Corone clericalis significatio.


Postquam uero ad uiriles peruenit annos idem uenerabilis Maurontus, regali adherens, ut eius poscebat nobilitas, lateri, ipsius continuis  obsequiis mancipatus, etiam uinculis innectitur sponsalibus  . Sed carnalis citius amoris uoluptuosos in quibus ueluti pedem posuerat soluit compedes, animarum lucrifactore Amando presule ei suggerente spiritualis amoris suauitates et eterne iucunditatis dulcedines. Sed cum sue mentis uotum sancte retulisset matri, quod nequaquam sue contubernio sponse uellet uti; illa metuens ne forte per abruptos lasciuie discursus, ut quorumdam moris est iuuenum, latam et ad inferos ducentem deliberaret uiam sequi, maxima percellitur mestitia animi,  rursumque poscit Amandum medicum morbidarum mentium succurreret sibi. Qui Marcianus adueniens, lenibus sibique notis uerborum fomentis eam demulcens,  pristine in Deum reddidit alacritati. Acta deinde ab eodem antistite missarum solemni celebritate, cum et ipse Maurontus adstaret in presenti, aspicit sepedictus antistes apem ter gyrare eiusdem uerticem uiri. uir autem Deo plenus, intelligens statim quid portenderet huius presagium signi, aduocato eo hortatur, ut quam celeriter perficiat opere quod olim et ille iam ceperat corde, et sibi reuelatum agnouerat Deo auspice. Quod et ipse nequaquam distulit facere. Tum sanctissimus pontifex Amandus eum iuxta morem ecclesiasticum benedicens, decisa capitis eius coma in clericum totondit, et corone signum gestare fecit, per hec que agebantur exterius, innuens que horum significatione seruanda essent interius: scilicet ut summitas denudata capitis  esse nuda et aperta Deo significet omnia secreta cordis; et quidquid cogitatur uel agitur in occultis, oculis patere cuncta cernentis; frequens uero resectio capillorum doceret resecanda frequenter malarum superflua cogitationum. Decus quoque corone utrumque exprimeret, et summi tiaram sacerdotis, et regalis diadema dignitatis: ut per hec nosset ad regale pertinere se sacerdotium, necnon et post expletam diuersarum tentationum sufferentiam, atque in his probationem per patientiam, se merito percepturum uite eterne coronam a Deo diligentibus se repromissam. Quod et idem sanctus uir Maurontus non solum ex salubri huius presulis traditione, sed etiam ex sancta sancte Scripture suscipiens et memorie commendans lectione et admonitione,  studuit deuotissime ut assiduo semper impleret opere. Factus namque postmodum leuita, eidem nomini et officio condigna morigerari curauit conuersatione et uita. Et ut clara editus prosapia, regis quoque preclarus fulsit in aula, regia honoratus bulla, utpote prudens notarius regalium preceptorum conscribens edicta. Cui etiam ad capessendum cumulandumque sancte conuersationis emolumentum, sanctum sancti uiri Amati episcopi Deus addit collegium: qui beatus uir electus et sublimatus ad episcopatum urbis Sidunensium  eo tempore quo Theodoricus rex iniquam exercebat tyrannidem, insimulatus falso quasi de infidelitate apud ipsum, in Perona monasterio sito in oppido uirmandorum, cui sanctus preerat abbas Ultanus,  subire iussus est exsilium. Deinde post excessum B. Ultani traditus est prefato Dei famulo abbati Mauronto, ut eum custodie manciparet in suo qui  Broilus  dicebatur monasterio, ab eodem nuperrime constructo in territorio Letio uocato. Quo suscepto ut eius religiosam expertus est conuersationem, sicuti seruando celesti thesauro omnem omnibus uite eius diebus famulandi adhibuit diligentiam, habens in eo pulcherrimum sue suorumque confratrum uite et sanctitatis speculum  .



CAPUT XuI. Gertrudi abbatisse Hamaticensi mortue sufficitur Eusebia duodennis, at matris iussu Marcianas reuocatur. Hamaticum noctu secedit cum Amato.

Interea Dei famula Gertrudis, que fuerat auia Adalbaldi uiri uenerabilis, longeuitatem uite accumulans operibus bonis, in Hamatico monasterio a se edificato, ubi etiam sacra uirgo Eusebia eius educabatur proneptis, uiam ingreditur uniuerse  carnis, cui uelut loco regiminis eadem succedit Eusebia, puella quidem bone indolis, sed adhuc satis tenere etatis, utpote duodenis. Mater uero eius Rictrudis uere Christicola profundiori usa consilio atque prudentia, bene sciens quod multos multis exercitatos uirtutibus maligni hostis seducat astutia in etate quoque iam matura, metuebat pro filia, ne forte serpentina tentaretur fraudulentia, si libertate potiretur immatura. Quapropter ad se eam uenire et secum uoluit habitare. Illa uero renuente, atque in Hamatico conuersari uolente, mater eius regales compulsa est aures pulsare, ut suam ipsius auctoritate filiam potuisset recipere. Quo concedente missaque epistola reuerti precipiente mesta ad  matrem sanctam regreditur Eusebia ad monasterium Marcianas cum sue proauie sancte Gertrudis corpore, et cum sanctorum reliquiis que ibidem fuerunt recondite, atque cum omni sua congregatione. At mater eius uoti compos effecta, pluribusque filiam hortabatur monitis secum in spirituali Deo deseruire militia. Que libentissime quidem eius parebat dictis, diuinis se mancipando iugiter obsequiis: sed refragari eius nequibat intentio ab amore loci sibi ueluti genialis. Quod fiebat frequentissime  et noctibus pene singulis, ut post uespertinalis completionem synaxis, dum capere cum ceteris quietem putaretur corporis, illa pro dissimulatione relictis ante stratum sandaliis, ad Hamaticum pergeret silentio intempeste noctis cum iam superius dicto sanctissimo episcopo et monacho, nomine et religiosa conuersatione Amato  , illic sub cura Mauronti sancti abbatis ad tempus exsulante, et cum sua collactanea aliisque fidis ut putabat sui secretis sociis: ibique celebratis uigiliis omniumque horarum officiis, ad monasterium Marcianas fideli peracto furto reuertebatur non satis hilaris, quatenus et ibi non deesse uideretur nocturnalibus seu matutinalibus horis.



CAPUT XuII. A matre ob hanc rem uirgis correpta leditur. Episcopis consulentibus Hamaticum redire sinitur.


Nec defuit qui hec auribus intimaret maternis, itemque eam conuocans et mulcendo blandis et terrendo sermonibus compellabat asperis, quatenus illam reuocaret a sue proposito uoluntatis, sciens pro certo eam detineri secum corporis potius proximitate quam mentis. Cumque nec per se nec per amicos seu per familiares suos quidquam proficeret in re huiusmodi, inito consilio cum suo filio Mauronto leuita et abbate uenerabili, uisum est utrisque uerberibus illam pro ipsa inobedientia et quadam animi pertinacia debere castigari. Quod eum placuisset matri ab eodem fratre eius fieri, eo iubente inter brachia coarctata famuli adiudicate  subditur correptioni: et quia isdem a quo tenebatur puer accinctus erat gladio, dum inter angustiis uerberum hac et illac se flectit uirgo, eius tenerum latus  ensis illius leditur capulo, in tantum ut pluribus quibus postea superuixit annis purulentam mistamque sanguine eiiceret saliuam oris. Cum uero neque sic a cepta eiusdem sacre uirginis cessaret intentio, conuocant episcopos uel abbates illustresque uiros e uicino, qui omnes agebant cum  ea diuerso modo, quatenus a tali reuocaretur desiderio. Illa autem cunctis multum constanti renitebatur alloquio. Qui dum inflexibilem eius cernerent animum, matri dederunt consilium, ut illam ad cupitum redire permitteret locum. Quod et mater annuit licet inuita, religiosam illius conuersationem su soriis roborans monitis, Deoque precibus eam commendans sacris. Que diu desiderato potita uotorum effectu, cum omni sua plebicula, accepto iterum sancto sue proauie corpore cum uenerandis reliquiis sanctorum, gaudio plena ad monasterium repedauit Hamaticum. Ibique angelicam agens uitam in terris, in mediis ipsius adolescentie annis rapitur ad thalamum sponsi celestis, ne, sicut dicit Scriptura, malitia mutaret intellectum eius, aut ne fictio  deciperet animam illius: et consummata in breui expleuit tempora multa , placita enim erat Deo anima illius: propter hoc properauit educere illam de medio iniquitatum.



CAPUT XuIII. Obiectioni facit satis auctor.

Enimuero propter ineptam quorumdam garrulitatem libet paulisper exacuando stilum protelare, quo illorum perfodiantur lingue qui loquuntur aduersus iustos iniquitatem in superbia et in abusione : qui ponunt in celum os suum, dum eis detrahere non uerentur, qui iam exempti de terrenis, cum Deo in celestibus regnare credunt. Aiunt enim strophas commentantes huiusmodi: En quales isti dicuntur esse sancti! mater  innoxiam insequitur filiam Deo militare uolentem, filia sicut hostem sic propriam exsecratur et refugit matrem: filius matre consentanea sororem refugam asportato clam signo proditam dirissimis uelut furti ream afficit uerberibus pene usque ad mortem. Quam etsi non statim perimit, longo tamen dolorum cruciatu tabescere facit. Heccine sanctos Deoque placitos efficiunt? que in istis sanctitas, que pax, que caritas? Quid ergo nos tam insani capitis hominibus respondebimus? O stulta uesane mentis arrogantia! O rabida fatuorum non hominum, sed canum oblatratio! quid dabitur aut quid apponetur ad linguam dolosam, nisi sagitte potentis acute , id est, uerborum Dei omnipotentis iacula, ex sanctarum prolata Scripturarum  pharetra, que tam sunt efficacia, ut non modo ora loquacia, sed ipsa quoque tumida transfigant corda? Ac primum tales Euangelico percelluntur tonitruo: Nolite, inquit, iudicare et non iudicabimini, nolite condemnare et non condemnabimini , etc. Audite si potestis et animaduertite. Rictrudis mater sancta non filiam persequitur innocuam, sed eius immaturam considerat etatem, sciens quia omnia tempus habent, et quod omni negotio tempus sit, et quoniam, ut sapientissimus ait Salomon: Puer qui dimittitur uoluntati sue,  confundit matrem suam . Auditque Scripturam dicentem: Filie tibi sunt, conserua corpus illarum . Quin potius idcirco illam secum manere desiderat, ut suis eam potissimum exhortationibus et exemplis ad perfectiora prouehat. Filia quoque eius Eusebia, licet celesti regi sit desponsata, non tamen beatam tumide aspernatur aut despicit matrem, cum sui sponsi tale nouerit esse edictum: Honora patrem et matrem, ut sis longeuus super terram , sed in uisu gratie eius qui illam annulo suo subarrhauerat, eiusque solummodo flagrans dilectione, nullius alterius amoris, nec sue quidem matris affectum sibi exhiberi uolebat, ne se uel in modico ab insiti feruoris amore seiungeret. Sed et frater ipsius Christi minister  Maurontus non odio, non crudelitate, suam flagris torquet germanam, sed fraterna potius caritate quasi insolentem, et  ueluti parenti inobedientem, ut ipsa poscebat etas castigat infantulam, sciens scriptum: Qui parcit uirge, odit filium . Et quia uirga atque correctio tribuunt sapientiam . Et quid mirum si mater et filius humano falluntur iudicio in sacram corripiendo uirginem, ignorantes adhuc diuinam que inerat illi gratiam, cum prophete sancti sic aliquando ex suo humanam quasi ex Dei spiritu proferant sententiam? Cessent ergo, cessent stulta stultorum uaniloquia: non enim poterunt assignari operibus iniquitatis, que prodeunt ex radice caritatis, ipsa attestante ueritate, que dicit: Si oculus  tuus fuerit simplex, totum corpus tuum lucidum erit .



CAPUT XIX. Item alii obiectioni.

Ad hoc uero quod huius occasione facti uirgo beata corporali dum uiueret subiacuisse dicitur infirmitati; quis non uideat hoc ad cumulum iam collate gratie profecisse illius, ut dum deficeret corpore roboraretur spiritu iuxta illud Apostoli: Cum enim infirmor, tunc potens sum ? Obstruatur ergo os loquentium iniqua, quoniam de his per Isaiam prophetam uox intonat diuina: »Dabo opus eorum in ueritate, et fedus perpetuum feriam eis, et scietur in gentibus semen eorum et germen eorum in medio populorum. Omnes enim qui uiderint eos cognoscent  illos, quia isti sunt semen cui benedixit Dominus .« Discessit autem uere bona cultrix Dei Eusebia uirtutibus plena sextodecimo die Martii, qui est septimodecimo Kalend. Aprilis, anno 689, etatis XLuI  .



CAPUT XX. Amatus moritur; item Maurontus.

Postquam uero sanctum episcopum sibi amabilem et monachum Amatum Dominus ad celestem patriam ex hac moleste peregrinationis erumna Idibus Septembris  assumpsit, sacrum corpus  illius sacer Maurontus in sua possessione honorifice tumulauit, totaque hereditatis sue predia per chartarum instrumenta illi contradidit. Ipse quoque uenerabilis abbas Maurontus Deo dignus leuita, licet sancte matri fuerit superstes in hac uita, post expleta pie administrationis munia, tertio Nonas Maii  functione liber debita, ut condigna laborum suorum perciperet premia ad celi subuectus palatia, perenni cum Christo uiuens uita iugi cum eo letatur gloria.



CAPUT XXI. Rictrudis abdicato regimine moritur.

Sed ut ad ea que cepimus redeamus explicanda, Rictrudis deuotissima Dei famula toto nisu mentis, toto famulatu corporis bonis operibus dedita, ambulans  de uirtute in uirtutem, dilatato corde cucurrit infatigabiliter uiam mandatorum Dei, in stadio fidei et iustitie, patula hauriens aure: Currite dum lucem habetis; ut digna haberetur accipere brauium celeste, et ut in omnibus se exhiberet perfectissimam, illius imitatione qui dixit: Non ueni facere uoluntatem meam ; se quoque alterius regimini subdens, eius imperiis obedientissime paruit, ceterisque famularum more famulans, illud quod dictum est: Non ueni ministrari, sed ministrare , pre oculis semper attendit, nec usquam uel unquam septa monasterii egrediens, exemplum bonorum operum seipsam cunctis prebuit in humilitate, obedientia, in patientia, in castitate, in ieiuniis, in uigiliis, et orationibus continuis, in longanimitate,  in mansuetudine, in modestia et benignitate. Et quid multa? Ut filia Dei semper ambulauit in luce, cuius »fructus est in omni bonitate et iustitia et ueritate .« Sicque in sanctarum uirtutum perseuerans proposito, expletis septuaginta quatuor incolatus sui annis, quarto Idus Maii, diu desiderato potita uotorum gaudio, corpusculum terre, sanctam uero animam reddidit celo, anno 687, etatis sue LXXIu, prelature XL.



CAPUT XXII. Sepelitur.

Sepulta est autem in eodem loco  honorifice a Dei sacerdotibus aliisque in ecclesiastice dignitatis  ordine ipsi militantibus seu etiam quamplurimis Christiane religionis uiris ad exsequias tante matris undique confluentibus, de temporali quidem eius absentia merentibus, de eterna qua cum Christo fruitur gloria gaudentibus. Et nunc cum spe ineffabilis gratulationis prestolatur magnum diem potioris sue glorificationis, quando illud »quod seminatum est in corruptione, surget in incorruptione; et quod seminatum est in ignobilitate, surget in gloria; et quod in infirmitate, surget in uirtute .« Tunc denique illa felici resurrectione duplici glorificatione glorificanda, in beata resurgens gloria cum sanctis omnibus, in parte dextera meritis suorum actuum feliciter coronanda.



CAPUT XXIII. Miraculis clarescit.


Ne quis uero ambigat de istius Dei famule uiuacium meritorum efficacia, experimenta nobis prebent ueracia plura ostensarum uirtutum insignia ad examinata eius corporis membra. Ibi etenim ceci uisum, surdi auditum, muti sermonis officium, claudi gressum, febricitantes ac uariis egrotationibus laborantes, optatam frequentius receperunt et nunc usque poscentes cum fide recipiunt sanitatem. Et huius testes rei adhuc supersunt multi et eorum qui sanitatis desiderate dona sunt consecuti, et illorum qui hec uidentes Deumque in sanctis suis mirabilem laudantes, de eius beneficiis sunt gratulati.



CAPUT XXIu. Auctoris inuocatio.


Te igitur, sancta ac Deo dilecta famula Rictrudis, toto quesumus affectu cordis, ut tuis sacris interuenientibus precibus et meritis, quibus uariarum nexus infirmitatem absoluis, nos quoque a nostrorum soluas peccatorum uinculis, quatenus cum benigni Iesu gratia his expediti in tremendo sui die iudicii, celis ardentibus ac terris, ipse nos a gehennalibus ereptos flammis, tecum ad eterne rapiat gaudia felicitatis, cuius misericordie et miserationis nullus est finis, cui est cum Deo Patre sibi ceterno et sancto Spiritu regnum et uirtus, honor et gloria per infinita secula seculorum. Amen.





DE TRANSLATIONIBUS ET MIRACULIS SANCTAE RICTRUDIS.

 Chronicon Marcianense, quod manu descriptum beneficio R.P. Simonis Guillemotti supprioris Gisleniani accepimus, in binos libros distinguitur premissa hac inscriptione: Auctoris anonymi de uita et miraculis S. Rictrudis libri II. Scribebat auctor ille post medium seculum XII, uiuente adhuc Gosuino  Aquicinctensi abbate, ex lib. II, cap. 20, ubi agens de Lietberti Marchianensis abbatis cessione: »Domnus Gosuinus, inquit, Aquiscinctensis ecclesie abbas, qui adhuc superest, uir religiosus . . . ipsum abbatem restitui non approbabat.« Porro S. Gosuinus anno 1196 obiit. Idem auctor in lib. II,  cap. 40, se monachum testatur fuisse abbate Ioanne Marcianensi, illo scilicet qui anno circa 1158 B. Hugoni successit. Ex quibus coniicimus auctorem istum haud alium esse ab Andrea Siluio priore Marcianensi, anno 1196 mortuo, qui libros tres de Rebus Francicis composuit. Chronographus ille, quicunque tandem sit, iudicio satis maturo uarias cenobii Marcianensis fortunas refert, ac passim inserit miracula non pauca S. Rictrudis, eiusque reliquiarum translationes commemorat, de quibus paucis agendum.

2. In lib. I cap. 18, meminit diplomatis Caroli imperatoris Romani, quo »precepit omnia que iuris erant Marcianensium, et a fratribus Deo seruientibus sine omni seculari exactione libera in perpetuum possideri. Est autem, inquit auctor, in archiuis ecclesie subscriptio imperatoria, annuli eius impressione roborata, in cuius priuilegii ultimo uersu regia munificentia ob amorem predicte matrone   instituit, ut si fratres uel sorores eidem famulantes aliquo indigerent, de dominicatu regio suppleretur.« Hinc apparet, etiam seculo IX monachos cum sanctimonialibus Marcianis uixisse.

3. Post narrationem cladis Nortmannice eiusdem libri cap. 20 factam, auctor ista subiungit: »Dirutis quoque monasteriis que super fluuium Scarp sita erant, etiam Marchianense cenobium, in quo B. Rictrudis corpus quiescebat, accolis terre fugatis uel interfectis, deletum est. Corpora uero sanctorum que in destruendis ecclesiis recondita fuerant, ad loca tutiora per diuinam prouidentiam salua transportata sunt. In qua destructione deperiit omnis ornatus Marchianensis ecclesie, in chartis uidelicet et priuilegiis et libris, et gestis sanctorum et ceteris rebus ad decorem et usum loci pertinentibus. Quod si forte quis requirat, ubi fuerit translatum corpus supradicte femine ob infestationem paganorum, nouerit quod adhuc in tumulo lapideo ante altare B. Ioannis Baptiste satis decenter quiescebat.  Quando autem inde eleuatum sit uel a quibus personis, non satis plane nobis elucet. uerum in disquisitione eleuationis S. Ionati abbatis, qui fuit discipulus egregii confessoris Amandi, scriptum inuenimus, quod tempore abbatisse Iudith, que Marchianensi monasterio prefuit tempore Lotharii regis Francorum, adhuc quiescebant in tumulis lapideis, altaribus ante positis, corpora sanctorum, uidelicet B. Rictrudis nobilis matrone, et bonorum confessorum Mauronti atque supradicti Ionati.« Et cap. 21: »Cumque per diuinam reuelationem reliquie prefati confessoris eleuate fuissent, atque honeste in crypta recondite, ipse idem relator qui hec scribit subinfert: Ibi quoque postea apposite sunt reliquie B. Rictrudis nobilis matrone et Mauronti prolis uenuste, et uenerantur a superuenientibus populis religiosa deuotione. Nos uero diem eleuationis ipsius beatissime uII Idus Februarii, secundum morem a predecessoribus nostris traditum, iam per annos  sexigies [id est sexties] uiginti deuotissime celebramus.«

4. In lib. II cap. 16, S. Mauronti translatio describitur his uerbis: »Reliquie S. Mauronti cum reliquiis matris in monasterio Marchianensi longo tempore quiescentes, postea nescio seu permittente, seu uolente Deo, furtim sublate, Duacum translate sunt: ubi in ecclesia sancte Dei genitricis, que nunc S. Amati dicitur, iuxta eiusdem pontificis corpus qui tunc ibi Deo seruiebant, eas in uasculo deaurato cum exsultatione decenter reposuerunt.«  Et infra. »De reliquiis igitur B. Mauronti ex parte maxima Duacum sublatis conniuente clero et populo statutum est, ut III Nonas Maii, que est dies depositionis eius, ab uniuersis ibi manentibus de eo quotannis memoria solemniter representaretur.«

5. In eiusdem lib. cap. 20, reliquiarum S. Rictrudis translatio secunda tale enarratur: »Antiquorum deuotio eiusdem sancte loculum auro et argento pretiosisque lapidibus satis decenter ornauit: sed eorum posteritas que longo tempore fuit ante nos, ornatum exterius renitentem, ad consentiendum concupiscentiis carnalibus totum expendere non timuit.« Abbatis et fratrum consilio »preparantur sumptus, et nouum uas auri et argenti non modicam habens quantitatem instauratur. Iprenses aliique incole circumpositi »abbatem  adeuntes deuote postulant, ut apud Rinengam antiquitus uillam ipsius sancte corpus solemniter transponendum deferatur. Decimam et alios redditus quos ecclesia per predecessorum incuriam amisit.« restituere promittunt.  »Annuit abbas deuote eorum postulationi, et res cum die determinato episcopo Teruanensi  nuntiatur. Quod cum in diecesi sua celebrandum audisset, gauisus est, presentiam suam adfuturam omni sopita excusatione respondens. Aluisus quoque reuerendus Atrebatensis episcopus rogatus ab ecclesia nichilominus cum clero suo illuc se uenturum constituit. Tunc assumptis duobus loculis sacratissimum corpus cum summa omnium deuotione usque ad Reningam deducitur, supradicti episcopi Milonis presentiam corporali molestia excusante. Quarto igitur die Pentecostes adstantibus clero et optimatibus terre, et populi multitudine infinita sacris Atrebatensis episcopi manibus sanctissimi corporis gleba in nouum loculum reclusa est, anno uerbi incarnati 1140. Deinde postquam idem episcopus sermonem ad populum et missarum expleuit solemnia, cum pari honorificentia sacro corpore Marcianis relato ad propria reuersi sunt.«

 6. Denique iterum spoliatam B. Rictrudis thecam denuo instaurarunt Marchianenses monachi, »Fratre Hugone argenti marcas XL« occulte suppeditante. »uasculo igitur cum magno auri et argenti apparatu consummato, D. Henricus uenerabilis Rhemorum archiepiscopus uenerat in Flandriam. Hic III Nonas Augusti anno uerbi incarnati 1164, archiepiscopatus autem sui tertio ad nos diuertit: et annuens Ioannis abbatis et totius ecclesie precibus, sub eodem die B. Rictrudis reliquias manibus suis de ueteri uasculo assumptas in nouum collocauit. Aderat Andreas Atrebatensis episcopus cum clero suo et uicinis abbatibus. Quicunque pro auctoritate sua quippiam de reliquiis illis ab abbate potuit impetrare, rem grandem se accepisse gauisus est. Ipse quoque archiepiscopus aliquid sibi reponens ob solemnem memoriam, cum debito honore secum portauit in Franciam.«

7. Ex his intelligitur Raphelem Beauchampium  cenobitam Marcianensem in appendice ad synopsim Merouingicam non recte interpretari postremam hanc translationem, quasi relatio fuerit reliquiarum S. Rictrudis e cenobio Andernensi diocesis Morinensis, cuius cenobii monachi de sancte Rictrudis  possessione corporis gloriabantur. Lege Chronicon cenobii Andernensis auctore Willelmo abbate tomo IX Spicilegii Acheriani. Quidquid iuris fuerit monachis Andernensibus in sancte Rictrudis reliquias, eas constat modo in Marchianensi ecclesia asseruari.





PASSIO SS. QUIRICI ET IULITTAE MARTYRUM AUCTORE HUCBALDO.


 Sanctorum Christi martyrum pia certamina ueneratione debita recolentes, mirabilem in sanctis suis Dominum collaudemus, qui beato infanti Quirico, ab ipso natiuitatis die, toto necdum euoluto triennio, eiusque sacre genitrici Iulitte, natalibus ac probis moribus generose, muneris superni gratia roborante, etatis et sexus infirme pro ipsius nominis amore uincentibus, illis quidem gloriosa martyrum palmam contulit in celestibus. Nobis autem plurima confert beneficia, eisdem, ut credimus, patrocinantibus. Quapropter, sicuti quotidiana admonitione per suos presules, sanctamque matrem Ecclesiam nos hortatur agere, dignum iustumque est et nobis, in cunctis salubriter Dominum Deum nostrum in omni tempore et in omni loco laudando glorificare, atque gratificando  laudare semper atque benedicere, ut implere ualeamus illud Psalmiste: Benedicam Dominum in omni tempore; semper laus eius in ore meo . Hoc est enim sacrificium, quo Deus pie colitur ab uniuersis gradibus bene uiuentium, dum illi condigne referunt, quantum possibile est, actiones gratiarum, quod et ipse nos per beatum Dauid admonet dicens: Immola Deo sacrificium laudis . Hoc est denique dignum pro immensis beneficiis eius, iustumque nostris obsequiis ipsa die tante equitate rationis, salubre est etiam animabus et corporibus nostris: nam quantum nobis hoc prosit euidenter sacra prodit Scriptura. Que cum dixisset: Immola Deo sacrificium laudis, et redde Altissimo uota tua, statim subintulit dicens: Et inuoca  me in die tribulationis, et eruam te, et honorificabis me . Itemque alias dicit: Laudans inuocabo Dominum, et ab inimicis meis saluus ero . Denique quia hoc deuotissime ac constantissime, et hi sancti Dei, quorum nunc memoriam celebramus, et ceteri diuini martyris hoc adimplere studuerunt, laudantes et inuocantes eum in sua tribulatione, eripuit eos ab instanti inimicorum suorum afflictione, et saluos fecit eos in regno suo celesti, in quo perennis felicitatis ab eo gloriati iure et ipsum illi honorificant laude perenni. Nos quoque in huius nostri incolatus exsilio, inter multiplices uite presentis angustias positi, laudantes inuocemus Patrem totius consolationis, credentes quia et hic consolabitur nos in omni tribulatione nostra, qui  sumus sperantes in eius misericordia, et illic illius consolationis, cui nulla succedit tristitia, largietur nobis gaudia, suffragantibus horum meritis sanctorum quorum nunc ueneramur solemnia, et quorum  mira strictim narrare suscepimus certamina, abdicantes, imo ut fetida respuentes, stercora illa friuola que a quodam idiota mimographo et falsiloquo de ipsis scabroso nimis stilo sunt ineptissime edita: et idcirco a fidelibus Christicolis, maximeque a beato Blasio papa iure inter multa sunt ut apocrypha repudiata.

Nos autem admirabile cunctis tropeum Quirici, parui infantis et magni martyris, ad honorem recolimus sancti tui nominis, Domine; qui, antequam te scire posset per etatem corporis, »preuenisti eum in benedictionibus dulcedinis, et ex ore infantis et lactentis perfecisti laudem « admirabilis nominis tui, ut per eum destrueres mirabiliter inimicos resistentes tibi, ac per te alacri consummato  martyrio, letificasti eum in gaudio cum uultu tuo . Unde sicut et in omnibus benedicta sit magnificentia uirtutis tue, que sic mirifice antiquum uicit inimicum, per dilectum sibi inuicem Quiricum, cuius suffragiis nobis, quesumus, largiaris de eiusdem maligni hostis triumphare insidiis. Ergo ad hec fideliter explicanda iam nunc accedamus.

Sexte, que nunc agitur etatis initio, quo Dominus iehsu Christus, Deus uerus et homo suum consecrare dignatus est aduentum, quadragesimo scilicet secundo imperii Octauiani Cesaris Augusti anno, quod quidem obtinuit per annos quinquaginta sex secundum nutum ipsius uere Pacis tunc in carne apparentis, postmodum per totum oceani ambitum cunctis  una pace gentibus compositis pacatum rexit, atque totius orbis monarchiam possedit, eamque imperii potestatem relinquit. E quibus posteris post eum Aurelius Alexander, imperator uicesimus, transactis a natiuitate Domini ad illud usque tempus plus minusue ducentis uiginti sex annis exstitit. Huius igitur temporibus, cum maxima uexatio Ecclesiis esset, preclara a militibus Christi pro pietate certamina martyrii gerebantur, qui pro suppliciorum patientia donabantur a Deo immortalitatis corona. In quibus et beatus pater Callistus, sacerdotum dignitate papa Romanus, a beatissimo Petro apostolorum principe ordine sextus decimus, dum fixus staret in domo Domini, perseuerando in mandatis eius et in sancta caritate, et pio ouili Dominico uelut aries electus,  ac dux totius gregis, subito iussu ipsius Alexandri rapitur, carceri mancipatur, fame diuturna cruciatur, fustibus quotidie ceditur, ad ultimum per fenestram domus precipitatur, et ligato ad collum eius saxo  in puteum demergitur, in eumque desuper rudera tumulatur. Atque ita a Deo corona martyrii decoratur.

Huius successor sanctus fuit Urbanus, eiusdem sancte Romane sedis episcopus, qui doctrina salutari multos ad martyrium prouocans calicem quem aliis propinauit ipse quoque potauit.

Ea igitur facta persecutione, sicut diximus, Christianorum sub Alexandro imperatore, cum seua supra modum exardesceret undique secus eos insectandi intentio, orientalium quoque prouinciarum fines apprehendit. In quarum partibus preses Alexander preerat, qui sicut nomine sic imperatori suo erat par ferocitate. Hic inter innumeros, quos uariis cruciatibus et excogitatis affecerat penis, Iulittam  matronam nobilem in lege Domini meditantem die ac nocte, fama boni odoris celebrem, missis officialibus suis iussit presentari tribunalibus. Erat autem Iulitta seruiens Domino in timore casto, que filium alebat paruulum Quiricum: cui cum lacte carnis disciplinam tradidit diuine legis. Inter charos denique amplexus et materne pietatis oscula, quo uerum parentem agnosceret, coleret atque diligeret, dum lacte dulci ex eius aleretur uberibus, ab ipsius ore pro tempore pure fidei imbuebatur dogmatibus. Insurgentibus igitur aduersus eam persecutoribus pro sua paruulique salute ad Dominum clamabat. Ante conspectum denique presentata presidis, et ab eo requisita cuius esset prouincie uel ciuitatis, aut que proprii ei esset cognitio nominis, respondit: De  Isauria quidem prouincia, et de primoribus ciuitatis Hyboniarum progenita, ad Silicie tuas deuitans persecutiones demigraui loca; Tarsoque sum immorata. Et cum sim uere Christiana, est mihi nomen Iulitta. Cui preses: Hortor, inquit, te; tu tibi consule; imperatoris iussa perfice, atque debita diis nostris offer libamina. Beata Iulitta respondit: Ego immundis non sacrifico demoniis, quia unius uiui et ueri Dei uera sum cultrix. Ait preses: Sacrifica diis antequam ad tormenta ducaris. Et illa: Nec diis tuis sacrificabo uanis, nec tormenta pauesco.

Interim, dum hi inter eos sermones feruntur, alma genitrix Quirici non modico angebatur merore animi quod ipsa, posita in precinctu belli pro confessione fidei, sui esset destituta solatio paruuli. Ad eius tamen  suggestionem iubente preside, et matre eum ueluti prodente, perquisitus tenellus infans Quiricus et a militibus presidis repertus, ante ipsum perductus est. Primo quidem blandimentis lenibus, ut infans, demulcetur; deinde minis exasperatur. Ille uero blandientem eque ut minantem paruipendens, mente maiore et disertissimo sermone Christianum se esse constanter est professus, et a professione se ullo modo diuelli non posse firmissime protestatur. Rex eternus, Deus noster qui apparens in carne ad bellandum fortem armatum , mundumque in malo positum , sue se maiestatis precinxit uirtute , quique firmauit orbem terre  sanctam uidelicet Ecclesiam, toto  orbe terrarum diffusam, ne a sue moueatur fidei stabilitate, neue preualeant aduersus eam inferi porte , ipse per Spiritum sanctum firmam dedit constantiam uirtutis sue in dilecti sibi infantis Quirici corde, et sermonis facundiam in eius posuit ore, »qui aperuit ora mutorum et linguas infantium facit disertas .« Unde dum ante presidem staret secundum tempus elinguis infantulus, non ille, sed in eo et per eum loquebatur Spiritus sanctus, cuius adipe et pinguedine replebatur anima et cor eius. Dixit autem ei Alexander: uolo mihi ut ueraciter pandas quis huius sancte doctrine exstiterit magister, simulque ab hac desistas pertinacia, quam celeriter, ne pro deorum et imperatoris contemptu penis acriter afficiaris. Ad hec infans:  Tuam, ait, o preses, miror insipientiam; qui in me cernens tantillam etatem, nedum transacto trium annorum curriculo discenda etiam scientia minus idoneum percunctaris quis me docuerit diuinam sapientiam.

Auditis preses huiusmodi sermonibus correptus est furore, ac iussit infantem cedi uehementissime. Ille uero, dum cederetur, eretis ad celum oculis, et paruis manibus passis ueluti athleta fortis benedicit Dominum in excelsis: Gratias tibi ago, Domine Deus, te benedicit anima mea et omnia interiora mea. Tibi laus, uirtutum Domine, quia uirtutem perficis in mea infirmitate . Tunc uero ueluti insultans carnificibus clara uoce pro uiribus insonabat frequentius: Utique Christianus sum, et quoties  emiserat hanc uocem pie professionis, toties ei reparabantur noue corporis uires, ita ut et preses et cuncti qui aderant tantam imbecillis mirarentur etatis tolerantiam. Deus quippe iustitie qui illum in primis annis infantie sua gratia iustificauit, in tribulatione ad se clamantem misericorditer exaudiuit, et in conspectu omnium magnifice mirificauit. Gloriosa uero mater in eiusmodi agone eum positum cernens, toto corde exsultans, in Dominum, extensisque in celum manibus, uoce exsultationis et confessionis glorificabat Dominum, et ut in perseuerantia persisteret fidei suum hortabatur Filium. uerebatur siquidem ne forte cederet flagellis pre teneritudine corporis. Sed cum pene iam resoluerentur et conciderent cedentium manus ipse ab inhabitante in se Dei  Spiritu, firmum gerens animum instaurabatur recentius ad sufferendum.

Iterum preses iussit sibi matrem cum filio presentari. Et cum eos nullo modo reuocare a proposito uere fidei posset, fecit eos diuersis penarum modis torqueri, ac ita demum horribilibus carceribus mancipari, sancti uero Dei martyres arctissimo reclusi ergastulo his uerbis leti psallebant Deo:

»Fac nobiscum, Domine, signum in bonum ut uideant qui oderunt nos et confundantur, quoniam tu, Domine, adiuuisti nos, et consolatus es nos .« Erant autem persistentes in orationibus et laudantes Deum, postulantesque se eius potentia uirtutis eripi a laqueis malignitate diaboli  et a tyrannide ipsius satellitis Alexandri. Sed ipsi intercapedinem quam ad hoc solum modo sortiuntur, ut eis multiplicium penarum acerbitas pararetur, nequaquam sibi proximis infructuosam fore patiuntur penam. Namque fortitudine animi et constantia fidei et patientia tolerandi infirmiores quosque prouocabant ad imitationem sui. In eadem siquidem custodia habebantur in uinculis detenti circiter quadringenti quadraginta quatuor uiri, quos hortabantur hi sancti Dei conuerti ad fidem Christi, attestantes non esse aliud nomen sub celo datum homini, in quo possit quis saluus fierit . Cumque et uerbis et exemplis hec probarent uera esse, gratia illius operante qui uult omnes homines saluos fieri et ad agnitionem ueritatis uenire , illi, abrenuntiantes omnibus operibus et pompis Satane, confessi sunt se in unum uerum Deum Patrem omnipotentem, et in Iesum Christum Filium eius unicum Dominum, et in Spiritum sanctum credere; et hec tria non tres Deos sed unum esse, qui solus potens est fideles suos ex omni tribulatione eripere, et saluum in regnum suum celeste facere. In huius ergo soliditate confessionis magis fundati habiles facti sunt in regno Dei.

Postquam uero comperit Alexander quod hec turba neophita pie matris Iulitte filiique eius Quirici industria ad tyronatum Christi militie esset ascripta, nimia peruasus furoris uesania, omnem illam laudabilem phalanga ad sua precepit produci tribunalia. Ubi dum starent, absque animi mutatione  se nichil aliud quam Christianos consona uoce esse fatentur. Tunc preses lata sententia iubet eos quantocius plecti capitali pena. At illi mente alacri signantes se signo Christi certatim suas protendebant ceruices percussori, sicque seculi huius erumnis adempti uitam per eum et cum eo et in eo percipientes eternam: pro cuius amore non sunt cunctati mortem subire temporalem.

Peracta igitur tam felicis commutatione mercimonii, isti sancti negotiatores Dei quadringenti quadraginta quatuor uiri obierunt pridie Nonas Iunias, similes homini negotiatori querenti bonas margaritas. Inuenientes enim unam pretiosam margaritam dederunt non solum omnia sua, sed et seipsos et comparauerunt eam: quam etiam iure  nunc possidentes hereditario, eiusque pulchritudinem mundi cordis conspicientes oculo gaudio ob eam gaudent pleno atque perfecto. Effuso autem sanguine sanctorum Christi martyrum cruentus iussit preses pretiosa membra eorum concidi, et ossa ac uiscera dispergi ut non esset qui sepeliret, impleta Psalmista sententia: Posuerunt morticina seruorum tuorum escas uolatilibus celi, carnes sanctorum tuorum bestiis terre. Effuderunt sanguinem ipsorum tanquam aquam in circuitu Ierusalem, et non erat qui sepeliret .

His igitur martyribus consummatis, statim Alexander preses, ut leo frendens iubet nouorum arma suppliciorum sibi exhiberi, que antea Iulitte certatrici  eiusque tyronculo iusserat preparari, et ipsis singula applicari. Gestiebat denique singulis membris specialia inferre tormenta. At uero illi posteaquam frequenter passionibus suis et cruciatibus glorificauerunt Deum, dum de uinculis ad tribunalia et a tribunali reuocarentur ad uincula. Inter horrifica et exquisitissima tormentorum genera uicissim sibi succedentia, cum pretiosa Christi martyrum membra uariis distenderentur cruciatibus, consolatione semper celesti a cunctis eruebantur tribulationibus, quoniam, ut ait Psalmista: »Oculi Domini super iustos et aures eius in preces eorum .« Itemque: »Clamauerunt iusti, et Dominus exaudiuit eos, et ex omnibus tribulationibus eorum liberauit eos .« Perpendens ergo  Tyrannus sanctos Dei in tolerando alacres, in certando insuperabiles, tulit sententiam: Capita illorum auelli a ceruicibus. Quo factum est ut postquam tot agones martyrii desudauerunt, felices eorum anime nexibus solute corporeis candidatis sanctorum martyrum sociate sunt choris, recipientes a magistro remuneratore suo Iesu benigno singulas immortalitatis sue stolas, et requiescentes sub altari Dei aureo, atque post uelamentum interius positum offerunt ei thimiamata laudis, et quia in primori tabernaculo obtulerunt illi, non hircorum aut uitulorum sanguinem, sed corpora sua, hostiam uiuentem, sanctam, Deo placentem, nunc gratificant gratissimam iubilationis hostiam magne deuotionis  ac desiderii sui prestolantes diem, quo binis gaudeant stolis, dum corruptibile hoc induerit incorruptibilitatem, mortale hoc immortalitatem  et »in terra sua duplicia possideant,« iuxta propheticam Isaie pollicitationem . Aeterne ergo claritatis amicti stolis palmasque uictorie, eo quod diabolum et seculum in Christo uicerunt, tenentes in manibus suis, canticum, non officio oris, sed summe dulcedine caritatis dicentes: Alleluia. Laus et gloria et uirtus Deo nostro est, quia uera et iusta iudicia eius sunt . Et iterum iterumque frequentatur: Amen.

Hec tua, Domine uirtutum, preclara gratiarum premia, et hec iucunda gaudiorum munera considerans, Psalmista tibi psallit mente deuota: Beati  qui habitant in domo tua, Domine: in secula seculorum laudabunt te . Hanc cunctis felicibus desiderabilem domum tuam, Domine, celestem dilectus tuus Quiricus non suis uiribus fidens, sed in multitudine misericordie introiuit. Et quia, tua largiente gratia innocens exstitit, et sine macula quia nesciuit malum, nec dolum egit in lingua sua, ab ea non mouebitur in secula, sed ibi in eternum exsultans, ubi dies est sine nocte, gaudium sine merore, laus sine defectu, gloriatur cum eis qui diligunt nomen tuum.

Nos uero in hac conualle lacrymarum inter uarias tentationes positi, auxilium, Domine, petimus a te eos superandi, ut qui dedisti nobis legem iustitie,  des benedictionem tue gratie, quatenus gradientes felici ascensu de uirtute in uirtutem peruenire ualeamus horum interuentu sanctorum, ut te uidere atque cum eis laudare mereamur in Sion celesti. Sane interim dum in hoc corruptibili moramur corpore, et peregrinamur a te, meditandum nobis est in uia quid agendum constet in patria. Sed et pro posse nobis hic partim agendum est quod illic semper perficiendum erit, ut te benedicamus omni tempore, semper laus tua sit in ore nostro , que licet non sit speciosa in ore peccatorum , est tamen uere pulchra in Ecclesia sanctorum, que tibi semper cantat canticum nouum, ubi sanctus infans Quiricus et eius mater pia Iulitta sanctorum martyrum iuncti choro te laudantes letantur in  eternum. Quorum nunc gloriosa recolentes solemnia, et que illis tua contulit gratia predicantes magnalia, te benedicimus, te glorificamus, o benedicta et gloriosa Trinitas, unus Deus! O quam magnus es, Domine, et laudabilis ualde, faciens prodigia in celo et in terra! Quam mirabilis es in sanctis tuis, qui sancto infanti Quirico necdum trium annorum etatem implenti tantam uirtutem dedisti et fortitudinem, ut per te naturaliter excedens legem a te singulis attributam, hic tantille etatis infantulus et animi sapientia et lingue facundia, et in sufferenda tormentorum tolerantia tam forti uigeret constantia et usque ad finem pro fide et amore tui nominis perseuerantia! Sit nomen tuum, Deus, benedictum in secula!

 uos quoque sancti et humiles corde cuncti testes Christi fideles usque ad uestri sanguinis effusionem, nobiscum benedicite Dominum, qui innocentis Quirici collegio martyrum laudabilem decorauit numerum. Supplices etiam exposcimus ut ipse uester conciuis paruus etate Quiricus magnus et martyrio inclytus, cui mirificum diuine gratie collatum est munus, interueniat pro nobis omnibus apud suum Glorificatorem in celestibus qui est super omnia  Deus in secula seculorum, cuius gratia cooperante compleuerunt hi sancti felix martyrium certaminis, sexto decimo Kal. Iul., tempore Alexandri imperatoris, qui cepit anno Domini ducentesimo uigesimo quarto, imperauitque annis tredecim.

Expleta igitur, prout nobis datum est nosse fideli et competenti relatione admirande passionis tue, o gratiose Christi martyr, Quirice, huius nostri licet exigui laboris magne quo possimus mercedis uicem rependere, atque cum Iulitta nobili genitrice et candidata omnium sanctorum martyrum esse societate, pro nobis apud pium Dominum intercede, ut nos semper et sue gratie et uestre faciat esse participes glorie, cui est cum eterno Patre Deo sanctoque Spiritu honor, uirtus et imperium per infinita  secula seculorum.

Quoniam uero sancti Quirici et Iulitte martyris eius ueneranda passio, diuerso quidem relatu, sed uero et pari martyrio pene constat esse nota populo Christiano, de insuperabili miraculorum suorum profunditate, quibus in seculo, disponente Deo, claruerunt, ueluti quemdam riuulum deducens pauca libare curaui, et ad honorem Ecclesie sacris paginis indagare studui.

Annorum igitur multorum excurso tempore post perceptam martyrii coronam sanctus Amator Eutissiodorensis episcopus, cum clarissimo uiro Sauino comite fines Antiochie peragrans, sacratissima corpora illorum Christi gratia reperit. Que cum magne uenerationis cultura ducens in partes Galliarum  attulit, et Autrice urbi delata, solo tantum pueri brachio sancti Sauini precibus concesso, in domo sua quia idem presul meritorum gloria pollens a fidelibus uenerabatur, iterumque honorifice tumulauit. Hunc ergo incomparabilem thesaurum ideo ciuitas illa promeruit sibi a Deo dari, multorum sanctorum titulis exornata, ut salus corporum et animarum idem populo suo proueniret.





uITA SANCTAE ALDEGUNDIS uIRGINIS AUCTORE HUCBALDO.

*



DEDICATORIA AUCTORIS.

 1. Non immemor uestri, non ingratus tam admirabilibus erga me uestre sedulitatis officiis, parui uoluntati uestre: si tardius, quam uoluistis, si minus apte, quam oportuit; non animo meo quasi non curanti, sed rei difficultati potius ascribatis. Cruda massa non facile modico potest igne purgari. Si quis inconcinnam subsannauerit orationem, uobis imputate. Malui certe derideri a quibusdam, quam  uobis non parere. Si cui tamen ideo displicuero, quod purpureos late splendentes, non solum non assuerim, sed etiam demerim pannos, sciat me noluisse more puellarum aptare puppas absque lineamentis membrorum, aut inanimatas in parietibus effigies colorare; sed femine solidum pectus, imo uirilem animum, uirtutibus plenum, tanquam lucernam diuinitus accensam, cunctis ad imitandum simpliciter  demonstrare. Si placet transcribere, diligenter  distinctiones capitulorum conseruate. Prefationem uero, que quidem generaliter agit de sanctorum gestis, et ad eos imitandum exhortari cunctos intendit, et ignauiam precipue negligentium arguens, nec de ignorantia quemquam excusari posse demonstrans, operantem Dominum in sanctis amandum et glorificandum ostendit, sicut  est prefixa  capitulis anteponere curate. Quod si uobis etiam non placuerit, aut doctoribus ad quorum audientiam forte retuleritis, moriatur inter manus uestras odiosa et inepta membrana, aut deleatur, aut igni tradatur. Quodcunque acciderit, per amicitiam rogo, ne nostrum nomen in hoc opere sentiatur.



PROLOGUS EIUSDEM.


 2. Miseratio diuine bonitatis humane saluti multipliciter omni tempore consuluit, et post hominis lapsum, tam per dicta quam per exempla iustorum, errantes ad uiam ueritatis reduxit, et ante legem et sub lege et sub gratia formam uirtutis imitandam rudibus in utroque sexu misericorditer exhibuit. Plena est utriusque Testamenti Scriptura, tanquam celum resplendens, non solum magnis luminaribus, sole uidelicet ac luna, sed etiam minoribus stellis; hoc est, non tantum claritate uere lucis, que rationalem creaturam illuminat, et uniuersalis Ecclesie pulchritudine, que totum clarificat mundum; sed etiam singulorum splendore sanctorum, qui nos in huius seculi nocte ueluti fulgentes stelle consolantur. Qui ergo, donante Deo, sanos  habet oculos, ambulet ad lumen solis, uestigia sequatur Domini Saluatoris. Qui uero tantum fulgorem infirmantibus oculis minus ualet intueri, conuertat aspectum ad montes, iam ueri solis lumine candentes, sanctos scilicet apostolos, eorumque successores, doctrina pariter et exemplis totum orbem illuminantes; sequatur fidei duces, uelut arietes, gregem ad pascua uite preeuntes. Quod si tardior aliquis euangelicam et apostolicam doctrinam fastidit, quod nimis periculosum est; si fortia gesta magnorum patrum, aut documenta propter imbecillitatem fidei sue negligenter attendit, quod male languentis anime indicium est; saltem uitas  sanctorum, qui proximis exstitere temporibus, legens uel audiens, gratiam Conditoris in sanctis semper operantem agnoscat; agnoscens, in amorem ipsius incalescat. Si quis etiam delicatus pre teneritudine carnis uiros imitari trepidat, feminas et puellas teneras, que sui Redemptoris amore seculum uicerunt, considerans erubescat. Ignorantia neminem, qui legere uel audire potuerit legentem, excusabit. Ubi iam Scripture uerba non resonant? In ecclesiis a lectoribus quotidie recitantur, a cantoribus delectabiliter cantantur, a predicatoribus utiliter exponuntur. Que patria, que ciuitas, qui pagus, quem non decorauit alicuius sancti patrocinio speciali prouidentia Creatoris? Ubique per membra sua Saluator coruscat. Oleum effusum nomen eius;  ubique tonat, ubique pluit per Euangelium, per apostolos, per doctores, per exempla sanctorum. Et ut ex multis ad unum ueniamus, quis alius in uita beate uirginis Aldegundis amandus, sequendus, amplectendus, nisi Christus innuitur, quem adolescentula uirgo diligens, merito castitatis Agnum sequitur quocunque ierit? In eius itaque laude, qui cum sit idem in omnibus, operatur magna et minima et diuersa non diuersus, ac dissimilia non dissimilis, de uita huius uirginis si loquamur aliquid, sermonem impositum nullus abhorreat, sed quod effari nitimur, attendat.



INCIPIT uITA.



CAPUT PRIMUM. Sancte Aldegundis ortus, institutio, uisiones.


 3. Anno Dominice Incarnationis circiter euoluto sexcentesimo tricesimo, circa hec tempora non longe multum Romane sedi apostolice presidentibus per successiones pontificibus  , Honorio, Seuerino, Ioanne, Theodoro, Martino, imperante apud Constantinopolim  Heraclio, in Francia regnante Dagoberto, filio Clotarii, qui quartus erat a Clodoueo, quem S. Remigius baptizauit, orta est in pago  Hainensi uirgo Aldegundis ex regali  prosapia, patre Walberto, matre Bertilia. Cuius soror Waldetrudis maior natu, cuidam satis illustri  uiro Maldegario, cognomento uincentio, legitime fuerat copulata: qui postea diuinitus inspiratus, et exhortatione religiosorum uirorum animatus, spreuit mundum, secutus est toto corde Saluatorem Iesum Christum. Eo tempore multi religiosi uiri, Dominice uinee studiosissimi cultores, Amandus Traiectensium episcopus, uelut imbrifera nubes circumquaque pluendo discurrens  ; Arnulphus Metensium,  Autbertus Cameracensium pontifices, Eligius Nouiomensis, Audenus Rothomagensis, Gislenus ab Athenis peregrinus adueniens in Galliam, et alii plures in Ecclesia tanquam in celo clara luminaria, partes orbis occidentales irradiabant, et multos tam predicatione quam exemplo uite in uiam salutis deducebant.

4. Puella uero Aldegundis, parentum cura diligenter enutrita, diuina gratia procurante, sacris litteris est imbuta: quarum scientia ualde proficiens, ac dogmata Christiane religionis animo complectens, amore celestis sponsi iam in ipsis puellaribus annis uehementer flagrare cepit. Parentes enim illius, quanquam superbi fastu sanguinis essent  elati, Christiani tamen nominis memores  quod gerebant, filiam suam ita secundum Dei timorem educarunt, ut in ipsa iam tenera etate Domino Christo magis quam seculo placere desideraret.

5. Interea dum adhuc esset in domo parentum, celesti frequenter suspensa contemplatione, modo uigilans, modo per somnium, diuina sibi gratia reuelante, cepit multa uisionum genera percipere: quas ipsa describens  , abbati cuidam religioso, nomine Sobino, de monasterio Niuialensi, commisit. Quas etsi quidam, minus digne pensantes que legunt uel audiunt, superfluas aut non credendas esse putant, nulli tamen sapienti mirum aut incredibile uidetur, si puella Dei toto deseruiens affectu, frequentibus sanctorum angelorum uisionibus, seu uigilans, seu dormiens, pascebatur:  cum econtra quelibet anima spurcitiis luxurie negligenter dedita, demonicis nonnunquam illusionibus deludatur. Igitur, ut breuiter ea uisa comprehendamus, audiuit quadam nocte sibi promitti per uisionem inestimabiles diuitias: quas primo terrenas estimans, statim in spiritu sibi promitti celestes agnouit. Deinde per uisum in sublime rapta, monentem audit aliquem, ut caduca postponens, facilius adipiscatur celestia: modo denique uocem audit: Non alium tibi queras sponsum, quam Dei Filium: modo Christum in specie pueri speciosissimi cernit afferentem sibi stolam candidam, palmamque uictorie; nunc etiam erigitur in spem celestium, dum audit per uisum se futuram in societate sanctorum. Inter has  uisiones aspicit diabolum, inuidie facibus ardentem, de sua tristem electione: tum angelum Dei sese cohortantem, ut perseueret in uirginitate, et longe se faciat a seculi uanitate. Huiusmodi uisionibus non mediocriter recreata, de die in diem in amore uirtutum proficiebat, et ut perseuerando magis proficeret, quotidie maiora uidebat. Siquidem apparet ei puella, quasi de itinere ueniens, et a Dei genitrice se missam affirmans, ut quod uellet postularet. At illa mox alacriter respondit, id se desiderare, quod Dominus  uellet, Christique uoluntatem in se fieri preoptare. uidit frequenter angelos exhortantes se: uidit beatum Petrum, admonentem se de regno Dei. Conspexit etiam Dominum Christum, in specie solis et lune, in figura regni Dei sibi apparentem. In cunctis huiusmodi reuelationibus uirgo prudens magis magisque se humiliabat, regno Dei proprior fiebat, sponso celesti adherere feruentius inhiabat.

6. Si quis autem istiusmodi uisiones plenius nosse desiderat, uitam ipsius reuoluat, de qua nos pauca decerpentes, notitiam tantummodo rerum indicare summatim conamur scire cupientibus quanti meriti sit hec uirgo, que toties angelicis recreabatur consolationibus, secundum ordinatissimam Creatoris dispensationem, qui nouit unicuique congruentem  adhibere dulcedinis sue moderationem. Et, ut harum seriem manifestationum iam terminemus, beata uirgo Aldegundis de uirtute in uirtutem progrediens, in tantam sanctitatis celsitudinem a Domino meruit sublimari, ut non solum in summis, aut per exstasim frequenter, sed etiam uigilanti manifeste angelus appareret, familiare  colloquium de proposito conseruande uirginitatis exhiberet, uirgo sancta nomen eius fiducialiter interrogaret, et ab eo gloriosum et mirabile suum esse nomen audiret.



CAPUT II. Propositum seruande uirginitatis a matre oppugnatum.

7. Cum uero parentes uirginis iam cam tradere  marito disponerent, aduocat mater filiam, predulcibus hortatur alloquiis, ne sibi uoluntatem suam abscondat. Patris ac suum indicat desiderium, uti, secundum sui generis dignitatem, generosum non recuset accipere sponsum. Monstrat familie numerositatem, prediorum amplitudinem, fundos, rerum abundantiam, gazas diuitiarum copia refertas, cuiusdam iuuenis diuitias, nobilitatem, pulchritudinem ei blandiendo pretendit. Huiusmodi blanditiis instat mater, animum filie ad suam uoluntatem, conatur inflectere. Igitur, Aldegundis, honesta moribus, eloquio suauis, frequens in diuina lectione, ac sedula in sancte Scripture meditatione, quem sponsum eligeret, quem cordis  amore gestaret, Dominum uidelicet Christum, quem legendo cognouerat, cui se totam iam deuouerat, tali sumpta occasione amplius occultare nequibat. Quid, inquit, o domina genitrix, mater dulcissima, quid mihi blandiris? Quid tot suasoriis uerbis oneras animum meum? Non amplius tibi celabo uoluntatem meam, desiderium meum iam ante diu in corde meo conceptum patefaciam. Tu mihi nescio quem pauperem memoras sponsum; sed ego talem ac tam diuitem sponsum concupisco, cuius predia sunt celum, et terra, et mare cuius fundi nunquam deficient, cuius  diuitie semper crescunt et nunquam minuuntur. Si potes, mater, talem mihi  accipe sponsum, non hominem peccatorem, petulantem, ac cito moriturum. Hoc audiens mater, licet non posset mentem uirginis a sua constantia dimouere, feminea tamen importunitate, sepe repetebat, admonens filiam de nuptiarum conditione. Sed quid? incassum uerba fundebat: puelle mentem in Christo fundatam, quasi turrim non casuram, frustra pulsabat: Dominum Christum, speciosum forma pre filliis hominum, hunc adamauerat, hunc esuriens sitiebat, hunc sitiens esuriebat. Misericordem in pauperes animum gerebat, diuinis lectionibus mentem assidue pascebat: in respondendo cautissima, mitis omnibus, inter nobiles  humilis  , minoribus uelut equalis; in parcitate cibi et potus intantum abstinentie dedita, ut sibi nulla sodalium equiparari ualeret.

8. Sed dum animus tenere uirginis assidue maternis fatigaretur blandimentis, ut de suscipiendo sponso uoluntati parentum satisfaceret; quibus quidem non obedire uidebatur incongruum, obediendo uero plus eos amare quam Dominum Christum, estimabat perniciosissimum; prouidentie diuine miseratio, taliter eam liberauit ab huiusmodi periculo tentationis. Soror ipsius, memorata superius, beata Waldetrudis, ob amorem sancte religionis, a uiro suo pari consensu iam seiuncta fuerat; illoque religiose in monasterio quod dicitur Altus Mons, conuersante, ipsa monasterium  sanctimonialium, consilio uenerabilis uiri Gisleni, in monte, qui uocabatur Castrorumlocus, edificauerat: ibique cum aliis Dei ancillis superna contemplatione dulciter animum pascebat. Susceperat autem sacrum uelamen, habitum scilicet religionis, de manu beati Autberti Atrebatensis et Cameracensis ecclesie pontificis, qui tunc, inter alios Dei sacerdotes eo tempore florentes, ouili Dominico non segniter inuigilabat. Igitur ex inspiratione diuina famula Dei Waldetrudis, memor sue carissine sororis Aldegundis, et ualde metuens ne uinculo carnalis alligaretur amoris, et exoptans [al. carnis illigaretur amans et exoptans] toto desiderio secum illam habere sociam in habitu  sancte conuersationis, misit litteras matri, postulans cum obsecratione sororem sibi destinari, secum aliquandiu illam dicens uelle demorari: non parum consolationis ex illius presentia uideri sibi conferri: quando matri placeret, statim eam se remissuram [al. remitti]. Annuit mater; filiam dirigit; et quibus erat uana mens Domino seruiendi, fit etiam una domus opportune simul habitandi. Quis digne posset effari quantum edificationis ex mutua collocutione acquisierint, quantumque exemplum operationis bone ceteris sororibus ex sua conuersatione prebuerint? Cerneres illas ex  Euangelio sorores, Martham et Mariam, Domino Saluatori certatim ministrantes, sed non facile discerneres que magis harum eligeret ad pedes illius sedere, cum id utraque satageret, et curis exterioribus inuita deseruiret .

9. Non multum elapsum est temporis, et ecce mater illarum, feminea suspecta sollicitudine, ne filie sue uirginis animum soror eius alienaret a seculo, sacrumque uelamen illam suscipere persuaderet, mittit ad monasterium, reuocat ad se filiam uirginem. B. Waldetrudis inuita quidem remittit sororem, ne matrem offendat, sed obnixe deprecando exhortatur eam ut a seculo faciat se prorsus alienam, immortali se preparet Sponso; quam citius ualeret, ad cenobium reuertatur. Illa mesta, ualefaciens sorori,  reuertitur ad matrem, que tum morabatur in predio suo quod nuncupatur Curtissolra. Non autem immemor, iuxta Scripturam, honorandos esse parentes, bone indolis puella condecentem reuerentiam exhibet matri, humiliat se ad pedes eius, deprecatur eam lacrymis, ut in habitaculo quod erat iuxta ecclesiam, sibi daret licentiam habitandi, dicens non sibi congruum inter uiros et mulieres seculares conuersari. Memorat etiam genitrici sue quam sancte, quam religiose soror sua Waldetrudis in monasterio se haberet, qualiter ancillas Christi de seculo conuersas instruendo moneret, quam sublimia quotidie de regno celorum admonens edoceret. Dum talia matri uirgo referret, et ea matri grata satis estimaret, illa non modo sibi non placita, sed etiam multum  onerosa demonstrans, irata comminata est ei plagas, si de talibus ultra sibi facere sermonem auderet. uirgo sapiens non solum illius minas patienter sustinuit, sed etiam uerbera sustinere parata, prudenter siluit. Mater autem, optima linteamina proferens, filie tradidit, et ut inde sponsalia sibi uestimenta prepararet, imperauit, disponens eam in proximo nobili cuidam iuueni lege nuptiarum copulari. uirgo linteamina suscipit, domunculam secus oratorium, quam a matre impetrauerat, ingreditur; uestes ad usus baptizatorum in nomine sancte Trinitatis pia fraude componit, corpusque suum uehementer affligens; die noctuque Dominum cum lacrymis deprecatur, ne a societate sanctarum uirginum alienaretur, nec alii sponso quam Domino Christo sociaretur. Exaudiuntur  preces uirginis, nuptie, quas intra quindecim dies mater filie parabat, differuntur: iuuenis, cui despondere parabat, ne ueniret per multos dies prepeditur.



CAPUT III. Eius propositum parentibus tandem probatum.

10.  Interea beatissima uirgo, cuius iam inheserat menti celestium spes, omnisque rerum cum mundo ruiturarum abiectio, non immemor quia bonis moribus aliquando corruptelam confert malorum collocutio, matris ad horam se subtrahere furtim  deliberauit collegio; illius quem sibi sponsum [al. patronumque], patremque delegerat ductu confisa et sodalitio. O felix multumque laudanda matris filieque ab inuicem separatio, in qua Christi tiruncula cuius apud Deum esset meriti demonstratur, et fidelibus suis nunquam Saluatoris abesse presentiam, sicut ipse promiserat comprobatur! Fugiens igitur uirgo Christi ad cuiusdam fluminis, quod Sambra dicitur, ripam deuenit, nusquamque nauigium, quo ultra flumen transuehi posset, adesse conspiciens, in supremo fluuii margine constitit. Quid ageret? Quo se uerteret? Nusquam sibi ad fluminis transfretationem aliquod patere uidebat consilium, preter illius, quo nunquam fidelium cassatur petitio, indeficiens Saluatoris refugium. Non immemor igitur Dominum  fidelibus suis spopondisse, credentes in se que fecit maioraque horum facturos esse , mareque sub pedibus principis apostolorum se calcabile prebuisse  Matth. XIu, 19; Paulumque apostolum nocte, dieque fluctibus equoreis immersum nullum uite detrimentum pertulisse ; perfecteque fidei nulla impossibilia esse; crucis Dominice signo corpus suum undique muniuit, sicque pie de Domino presumens, undas fluminis ut iter solidum conscendit. Graditur super aquas, dextram leuamque angelicis spiritibus sustentantibus, extremis uestium fimbriis nec inundationem fluminis contingentibus. Non autem a catholice religionis regula uideatur alienum, angelos sanctos obsequium impendisse uirgini, cum scriptum  sit, celestes spiritus in ministerium sanctorum missos angelos effici ;! sanctosque uiros uitam imitando angelicam angelos uocari . Unde, quo maior inter natos mulierum non surrexit, Ioannes Baptista, angelus esse meruit et uocari . Postquam uero sacra uirgo in ulteriori fluminis ripa constitit, Domino gratiarum actiones reddidit, cuius gratia quod nature repugnat et potuit et fecit.

11. Deinde Dominum humiliter exorans, ut suum in bono dirigeret propositum, in quemdam locum multimodis arbustorum generibus incultum, quem sortis hereditarie iure parentes eius contra sanctissimam Gertrudem, suam uidelicet neptem, possederant, deuenit. In quo breuissimam ecclesiolam,  eradicata ueprium non minima quantitate, construxit. Continuo res gesta totam undique complet regionem, tante scilicet dignitatis uirginem, relicta domo rebusque patris, eremi solitudinem, Dominumque, crucem ipsius baiulando, secutam fuisse.

Percipit inde pater rem gestam, claraque mater,
Atque simul natam deplorat uterque beatam
Se contempsisse, sic ad deserta petisse;
Turbaque cunctorum deplorat idem famulorum.

Sed pater pius in animo reputans hanc esse in filia dextere Excelsi mutationem , diuina id operante gratia, non minimam doloris percepit releuationem, Domino commendans propositi filie principium et finem.

 12. Mater uero, filiam ac si mortuam lugens, tanto dolore afficiebatur, ut usque ad diuisionem corporis et anime  periclitaretur. uidens autem superne bonitatis clementia benignam matrem absentiam filie ultra modum grauiter ferre, ipsius immisit pectori desiderium uidendi filiam, cuius non leniter pati poterat absentiam. Assumptis igitur comitibus nonnullis, properat filiam inuisere, cuius aduentu filia quanto exsultauit gaudio, non est nostre possibilitatis euoluere. Suscipiens itaque matrem filia, post salutationes et oscula cum dilectione caritatis exhibita, monet, hortaturque piam matrem ut penitus spernat terrestria, appetat celestia, amicosque se faciat ex iniquitatis mammona, a quibus in eterna recipi possit tabernacula , sic subiungens inter alia:

Non breuis est laudis, si Christo, mater, obaudis,
Noxia spernendo mundi, Dominumque sequendo:
Nam peritura sequi non est, uelut arbitror, equi.

uidens igitur felix mater meliorem sibi uiam elegisse filiam, que iure hereditario ipsi debita proposuerat ad uirginitatis corruptelam conferre, ad incorruptionis gloriam properat concedere, a Christo centuplum receptura, uitamque eternam insuper in eterna beatitudine  Igitur utriusque sexus familie a pia matre filie  fit absque mora traditio prediorum, siluarumque traditur non minima possessio. Cuius rei testamento fit coram omnibus confirmatio. Gaudet filia matrem sua Domino tradidisse; letatur mater, filiam in maritali copula non  sibi paruisse. Sic utrinque letatur mater de filia, et filia de matre.



CAPUT Iu. uelum susceptum. Monasterium institutum.

13. Cumque mater eius egrotaret et iam de uita desperaret, uocat uirginem filiam suam, dat ei aurum et argentum, uestimenta pretiosa, predia, uillas, seruos, et ancillas, et omnia que habebat, preter illa que pauperibus in presenti pro remedio anime sue distribuit, et que in usus seruorum et ancillarum Dei, in cenobiis Domino famulantium, delegauit. Defuncta uero matre, atque in predicta uilla Curtissolra, et in ecclesia sancte Dei Genitricis, a Dei sacerdotibus, et aliis ecclesiastice dignitatis ordinibus, iuxta uirum suum sepulta; audiens Eudo  iuuenis, cui prefata mater filiam suam in coniugem dari disposuerat, obitum eius, nichilominus instat ut uirginem uxorem accipiat, imperatque fidelibus suis apparatum preparare nuptiarum. Quod cum audisset uirgo ualde timuit; fugiensque noctu in locum nemorosum, qui uocatur Melbodius, aliquot diebus ibi latuit. Sed cum audisset aduenisse sanctum Amandum atque uenerabilem Autbertum episcopos in monasterium Altimontis, cum magna cordis humilitate, nudis pedibus illuc properauit, ad uestigia eorum sese prostrauit, desiderium sui cordis aperuit, contrarias tentationum passiones sibi per insidias diabolicas irruentes indicauit. Tunc B. Amandus, iam  pene toti notus orbi fama celeberrima uirtutum, qui tanquam in messe Dei strenuus operator, multas per circuitum nationes ad fidem perduxerat catholicam, multa cenobia uirorum ancillarumque Dei construxerat, aperiens os suum doctrine celestis imbre facundum, ita puelle fatigatum roborauit animum, ut non solum ipsum respueret mundum, uerum etiam parata fieret pro saluatore Christo, si foret occasio, subire martyrium. Quid plura? Deducta est a sanctis episcopis in oratorium quoddam eiusdem cenobii, in honore et memoria S. uedasti dedicatum: ubi benedictione sacerdotali ab ipsis digne consecrata, sponsoque suo Domino Iesu Christo desponsata, sacre religionis uelamen suscepit et habitum.

 14.  Inchoata igitur a Christi sacerdotibus ad id operis competenti benedictione, superne Pietati se non abesse ubi aliqua iustorum in eius nomine fit congregatio, placuit ostendere. Spiritus namque sanctus in columbe specie sanctis pontificibus in uirginis consecratione hymnos debitos canentibus apparuit, paulatimque se submittens, uelum quod consecrabatur eleuatum pedibus et ore sustulit. Ne autem aliqua fieret ambiguitas tanti super ostentione miraculi, uidentibus cunctis qui aderant, uelum in altum a terra leuatum, beatissime uirginis imposuit capiti. Quo patrato, columba celitus missa, ab oculis uidentium continuo disparuit. uirgo uero sacra non suis quod euenerat, sed beatorum Christi sacerdotum ascribens meritis, Deo, cuius se tantis immeritam  predicabat beneficiis, gratiarum actiones innumeras reddidit.

15. Beata igitur Aldegundis, de Altomonte reuersa in locum ubi prius latuerat, quem ipsa Melbodium nominauerat, qui locus adhuc desertus erat, cepit sagacissime locum excolere, uepribus et arbustis radicitus exstirpatis, habitacula construere, seruos et ancillas Dei ibidem congregare. Denique post hec edificauit ibi ecclesiam in honore et memoria sancte Dei genitricis Marie, in qua laudes diuinas et orationum uota quotidie persoluebat. Tunc seculi huius diuitias pro nichilo reputans, predia sua et facultates et omnia ornamenta, que sibi parentes reliquerant, ad loca sanctorum legaliter distribuit et pauperibus erogauit, ut illam perfectionem  attingeret unde Dominus dicit: Si uis perfectus esse, uade, uende omnia que habes, et da pauperibus, et ueni, et sequere me . Locum uero, ubi mater et pater eius sepulti fuerant in melius reparauit, et ibidem duodecim sanctimoniales ad seruiendum Christo Domino constituit. In supradicto uero loco Melbodio, consilio beati presulis Amandi, et auxilio Dagoberti regis, cum duabus sororis sue beate Waldetrudis filiabus semetipsam contradidit, atque multis aliis ibi secum in sancte religionis habitu congregatis, in sancta conuersatione  permansit, cunctisque se uidentibus exemplum bonorum operum dignum imitatione reliquit. Erat enim famula Dei fideliter Sponso suo deseruiens in humilitate, in obedientia, in patientia, corpus ieiuniis attenuans, pernoctans in uigiliis et orationibus, longanimis in spe, domesticis suis mansueta, modesta colloquendo, seu res ecclesie conseruando, benigna distribuendo.

16. Duas autem neptes, filias sororis sue, cum magna diligentia regulariter in monasterio erudiebat, et ut Dominum Christum sibi sponsum eligerent, ab ipsis infantie rudimentis diligenter edocebat. Harum una Madelberta, altera uocabatur Aldetrudis. Que uidelicet Aldetrudis, puella bone indolis, matertere sue mores et uitam satagebat  imitari, secusque pedes indesinenter accumbens, doctrina uite sitiebat informari. Que cum multis floreret uirtutibus, humilitati precipue et obedientie dedita erat. Huic aliquando beata uirgo Aldegundis preceperat, ut fragmenta cere coaceruaret in unum, sollicita ne uel minima rerum monasterii deperirent. Illa dicto citius paruit, dispersa cere fragmenta collegit, ignem accendit, uas eneum, id est peluim, cera plenum superimponit. Sed cum dominante flamma strues lignorum iam combusta deciderat, atque sartago feruens, ignis ardore circumcincta, in partem alteram declinaret, ac magis inde focus exestuaret, timens uirguncula, ne quid damni contingeret, armata fide, manibus nudis extentisque brachiis de medio flammarum luterem   bullientem festina sustulit, nichilque penitus in cute sue carnis perpessa lesionis, in pauimentum deposuit. Tantum apud Deum et meritum iubentis, et uirtus  obedientis sine dubitatione promeruit.



CAPUT u. Aldegundis uirtutes, miracula.

17. Beata uero Aldegundis a proposito suo non deficiebat, sed de uirtute proficiens in uirtutem, sicut a pueritia ceperat, in sanctis operibus quotidie perseueranter abundabat. Cum enim adhuc esset in domo parentum, etate quidem tenella, sed corde matura, quidquid sui iuris erat, pauperibus misericorditer erogabat. Si uirgini nonnunquam deerat,  uoluntas tamen largiendi sibi nunquam decrescebat. Mater autem eius Bertilia, non modicum pecunie thesaurum congregauerat: qui licet filiam non lateret, occultante matre locum, nichil tamen inde tulit ante mortem illius. Facta uero superstes parentum, illico pauperibus cepit matris thesaurum erogare. Procedente autem tempore, cum iam fieret materfamilias cum sorore sua, uocat fidelem ministrum, profert argentum ad comparandas uestes in opus seruorum et pauperum Christi, iubens ut, si quid de pecunia superesset, sibi referre deberet. Implet seruus domine sue preceptum; emit copiam  uestium; quod remansit pecunie refert: argenti quantitas reperitur ac si nichil expensum fuisset. Stupefacte super immensa largitate Creatoris, quis explicare ualet quantas Deo gratias egerint?

18. Quadam etiam nocte dum ambe Christo Domino deuote sorores, de dilectione sponsi celestis, et conuersatione regulari, et salute sororum a summo Pastore sibi creditarum, sollicite peruigiles meditarentur, candela coram posita subito cadens exstinguitur. Cumque prestolarentur ut ab aliquo superueniente reaccenderetur, et aliqua fieret mora, uirgo lucis amatrix porrexit manum, lucernam accepit; in cuius manu continuo lucerna diuinitus lumen recepit. Quo miraculo Dominus noster iehsu Christus, qui est lux uera , se presentem  esse ancillis suis manifestauit, quas in suo nomine congregatas nec ad momentum perpeti tenebras permisit.

19. Non multo post tempore, dum eedem celesti Sponso dilecte germane sibi commissi gregis curam gererent, incedentes per cenobium, negotii quid acture uenerunt ad basilicam beati apostolorum principis Petri, ad horam orationis sextam. Pulsauerunt ostium. Aberat ianitor templi, sed non aberat celi ianitor: qui statim famulabus suis fores ecclesie clausas reserauit, ne gratia fraudarentur orationis; et animus earum, uelut arcus in seruitium diuinum extentus, relaxaretur ab intentione superne contemplationis. Tunc intrantes »domum orationis « solito deuotius et maiori compunctione  debitum persoluentes officium, cum alacritate mentis ad sua reuerse sunt.

20. Sed ut parum superiora memoremus, postquam uirgo sapiens Aldegundis a secularibus pompis alienata, sanctimonialibus uestimentis est induta, rursus angelicis admonitionibus roborata, uisione mirabili, qua Dominum Iesum tamquam solem splendentem circumstantibus angelis uidere meruit, letificata: memor etiam sermonis Amandi uiri Dei, de omnimodo contemptu temporalium, et culmine perfectionis, quod prius iam complere ceperat in parte, modo deliberat omnibus que possidebat ex toto renuntiare, nichil in terra possidens, in celo cupiens thesaurizare. Fecit ergo describi sui summam thesauri, et totius pecunie quam habebat in  auro et argento, gemmisque et ornamentis regalibus, que sibi collata fuerant a rege et regina, principibus et cognatis et parentibus suis, post uelationem capitis sui, ac post largas donationes, quas pauperibus Christi, consilio beatorum Amandi atque Autberti episcoporum, distribuerat; et hec omnia uirgo prudentissima, domus Dei decorem etiam exterioris diligens, ad decus ecclesiarum, deuota mente donauit. Predia uero possessionesque infinitas, ad usus inibi regi Christo famulantium publica donatione concessit: cetera uniuersa in sumptus pauperum delegauit, nichil sibi preter uile reseruans indumentum, sancte religioni congruum, atque uictum quotidianum, quo cum reliquis ancillis Dei communiter  uiuebat. Sed Domini Saluatoris benignitas, ut in fide corroboraret animos famularum suarum, non distulit ostendere quam sibi gratus esset pro sui nominis amore transeuntium contemptus rerum. Eo namque die, quo famula Dei tam gloriosum opus largitionis sue compleuerat, aduesperascente, dum ipsa iubente ministri sibi deferrent ad potandum aquam de fonte qui nuptiarum celebratoribus in Cana Galilee uinum ex aqua largitus est , ipse fontis aquam sponse sue refocillande mutauit in mirabilis uini saporem. Quod factum cum omnibus ancillis Dei in monasterio innotuisset, tantus amor Domini Christi mentes earum inflammauit, ut intuitu dilectionis illius, nulla deinceps aliquid terrenum possidere curaret.

 21. Accidit aliquando, ut una famularum urceolum aqua repleret, qua sancta uirgo manus suas abluere deberet. Intercurrente ergo mora, uacuatus est urceus ad alios usus, illa nesciente que uas impleuerat. Cumque fusura esset aquam in manibus eius et uacuum reperisset urceum, tremebunda recurrere uolens ad fontem, subito sensit urceum aqua repletum. Hoc signo cunctis in cenobio manifestato, meritum uirginis admirantur; laudes ab omnibus Domino Iesu referuntur.

22. Quadam die, beate uirgini piscem adhuc uiuentem piscator ipsius detulit. Quem studio caritatis ad seruorum Dei superuenientium usus magis quam ad suos reseruans, in fontem proximum iactari precepit. Qui dum aliquando prope ripam nataret,  saltum in era dedit, et in siccum deueniens, in arida palpitare cepit.

Aduolitant corui de uicino crocitantes,
Unguibus et rostris piscem laniare uolentes.
Mirabile dictu, et insolitum uisu! Iuxta pascebat agnus qui, minor ceteris pecoribus, celeriter accurrit, piscem a deuorantibus arripuit, cornibus et pedibus ac totius corporis nisu contra pugnans, coruos abegit. Quod sorores, de monasterio noua bella prospicientes, festinanter aduenerunt, piscem incolumem inuenerunt, non sine grandi admiratione, famule Dei Aldegundi reportauerunt. Sed idem agnus defensor piscis, tam diu ferentes prosecutus est, donec in presentiam uirginis abbatisse piscis oblatus est.

 23. Quodam uero tempore sorores monasterii focum accenderant, et, ut sibi moris erat, ad abluenda indumenta caldariam cum aqua super focum suspenderant. Una autem ex illis, tunicam beate uirginis Aldegundis habens indutam, iuxta prunas adstabat, cum ecce serpens antiquus, inuidens humili famularum Christi officio, propius adstantem igni, coniecit in focum, et aquam feruentem super ipsam effudit. At illa, cum caderet, sancte Trinitatis nomen inuocauit. Ancille Dei festinantes accurrerunt, de medio flammarum eam abstrahunt, et quam timebant ignis ardore membratim resolutam, orationibus et meritis beate Marie suffragantibus, illesam reperiunt.



CAPUT uI. uisiones. Prophetia. Aegritudo.


24. Inter alia diuine consolationis beneficia que gratia Domini saluatoris huic uirgini conferebat, illud non mediocriter admirandum est, quod eam angelica uisitatione sepe familiariter confortans, aliqua mestitia affici diutius non permittebat. Quod etiam ex paruis facile coniectari potest. Audierat enim aliquando de se prolatum detractionis uerbum a quibusdam peruersis et otio uacantibus, quibus est pessima consuetudo semper derogare melioribus. Cumque uirginis animus, ut est humane fragilitatis, aliquantulum inde cruciaretur, adest angelus solito consolans eam, uerbisque dulcibus permulcens. Quid, inquit, o dulcissima uirgo, sponsa Domini Iesu  Christi, quid in uerbis otiosorum et inuidorum contristaris, cum tibi sedes parata sit regni celestis, illis autem, nisi resipiscant, eternum supplicium et pena seruetur infernalis? Talibus uirgo recreata sermonibus, obloquentium uanitates non curauit ulterius.

25. Post hec autem, ut in uita beati Gisleni plenius inuenitur, dum beatus Amandus Dominica nocte plenus dierum, tanquam frumentum maturum in horreum celeste condendum, palea carnis deposita migraret; in ipsa uero hora, beate Aldegundis uigiliis et hymnis in ecclesia cenobii Melbodiensis, coram altari gloriose genitricis Domini Nostri Iesu Christi Marie, incumbebat suppliciter. Et quoniam illum in hac uita multum dilexerat, utpote cuius  doctrina culmina uirtutum edocta conscenderat, Domini saluatoris gratia reuelauit ei, et cuius esset meriti, quem exhortantem susceperat; et quod illa sequeretur in proximo, quo dux ille precedebat. Orans enim, in exstasi mentis eleuata, contemplabatur senem uirum, cano uertice reuerendum, sacerdotalibus et preclaris uestibus indutum, baculum manu tenentem, ad superna transire, turbamque copiosam albatorum ante et post eum iter habere: seipsam quoque uirgo sancta letabatur in eodem comitatu simul properare. Cumque requisita, quis esset dux ille tam gloriose multitudinis, respondisset se nescire, sic angelus inquit: Amabilis Deo Amandus a seculo migrauit, et quoniam in uita sua sine macula seipsum gratia Dei seruare curauit, atque  sibi commissa talenta dispensando fideliter duplicauit, modo cum sanctis animabus, quas uerbo et exemplo Domino acquisiuit, ad gaudia sui Domini tam gloriosus ascendit. Hanc uisionem prudentissima uirgo nulli secum habitantium eo die reuelans, beato Gisleno mandauit, ut cum sorore sua beata Waldetrude gratia uisionis ad se dignaretur uenire. Quibus uenientibus in locum, qui dicitur Meruius  festinauit obuiam ire. Cumque uisionem suam inter alia salutis colloquia beato Gisleno manifestasset, intelligens uir Dei, quid illa uisio  presignaret, alte suspirans: O carissima soror, inquit, amabilis et deuota sponsa Regis eterni Domini Nostri Iesu Christi, gratias age sine intermissione diuine dignationi, que tibi dulcissimi pastoris et iam factum ad celestia transitum, et tuum in proximo futurum, premonstrauit. Unde quia celestis iam dulcedinem patrie saporemque. Domino reuelante, pregustasti, necessarium est, ut omni instantia in eius obsequio perseueres, donec ea que se diligentibus repromisit, merearis adipisci.

26. uidit etiam aliquando beata Aldegundis in uisu, demonstrante Domino, ualde tristem generis humani inimicum: ac percunctans illum sollicite, requisiuit que tanta contra genus humanum esset  eius peruicacia? Quid emolumenti sibi futurum speraret, dum tot millia hominum ad infernum impellere non cessaret? Cui malignus respondit, inuidie non modice se dolore torqueri contra filios Ade; qui quotidie illuc ascenderent, unde miser ipse cum suis exsularet.

27. Studiosissima diuine legis, indesinenter esuriens uerbo celesti satiari, uirorumque sanctorum ac religiosorum uitam cupiens imitari, Humbertum  apud Maricolas habitantem, uirum sanctitate magnificum, illustratum scientia diuine Scripture, signum crucis ab angelo impressum gestantem in uertice, uirgo prudens uisitauerat. Pabulo diuini uerbi per aliquot dies affluentis ab ore eius epulata, cum illo circa uicina monasterii quadam uice  deambulabat: sed estuante feruore diei, cum pene siti deficeret, orante uiro Dei cum ipsa uirgine, fons illico dulcis e terra nouus emanauit: uirgo reficitur; fons usque in presens non deficit. Beatus autem Humbertus depositionis sue diem prenoscens, lineas uestes ad usus exsequiarum suarum ab ipsa uirgine postulauit: propter quas dum mitteret deferendas, missus alter a uirgine presaga futuri, legato beati uiri in medio itinere cum uestibus postulatis occurrit.

28. Beata igitur Aldegundis, que sibi Dominum saluatorem elegerat sponsum, frequentibus angelorum confortata uisionibus, qui sepius illam multis modis, utpote conseruam et conciuem recognoscentes,  familiariter alloquebantur, presciens ex reuelatione Spiritus sancti dormitionis sue diem appropinquare, deprecata est Dominum, ut qui sanctos sanctificat adhuc, et iustos iustificat adhuc , et qui flagellat omnem filium quem recipit , dignaretur ancillam suam in presenti, sic flagellando carnem, purgare, quatenus anima post hanc uitam in requiem Domini sui sine macula ualeret introire. Sciebat enim neminem in hac uita tam perfectum esse, qui posset omnis peccati contaminatione prorsus carere. Non distulit  diuina bonitas prestare misericorditer, quod illa petiuit humiliter. Nam in dextera mamilla non post multum tempus morbus, qui uocatur cancer, subortus est, qui carnem illius excrucians, usque ad ultimum diem uite depastus est. uirgo uero prudens, exemplo beati Iob aliorumque sanctorum, patienter sustinebat, et tanquam accepto diuinitus dono congaudens, superne dignationi sapienter gratias agebat.

29. Cum autem adesse tempus resolutionis eius angelus premonuisset, predictoque die nulla molestia corporis eam fatigaret, apparente sibi rursus angelo, cepit queri cum eo, cur differretur a regno sibi parato. Cui ille: Scias, inquit, sanctos angelos hoc tibi a Domino impetrasse, ut ad perfectionem uirtutum adhuc habeas spatium temporalis uite. Sed  cum aliquando tertiana febre laboraret, hebdomada transacta, circa mediam noctem immittente diabolo tantus illam sitis ardor inuasit, ut, nisi mox biberet, uideretur exanimari. Cumque uiriliter reluctans, a potu uellet abstinere, uimque febris, non hostis tentationem reputaret, confugit ad orationem. Et ecce ante lucem uidet antiquum hostem, tetra et horrenda facie sibi adstantem, qui fateri coactus est, quod tantum sitis illi immisisset ardorem: addiditque blasphemus, dicens beate uirgini, restare adhuc illi duram atque arctam uiam, incertumque esse utrum in Dei seruitio perseueraret. Cui uirgo constanter: Dominus, inquit, mihi adiutor est, non curo minas tuas. Continuo Satanas aufugit confusus, et sitis ab ea recessit. Post tentationem uero diabolicam,  adest multipliciter consolatio diuina. uidet enim in uisu tanquam a Domino se postulantem in eius amore perseuerantiam, ac uelut apparentem sibi sacerdotem ipsum Dominum, quod petebat, clementer annuentem. uidet etiam B. Petrum apostolum, sibi panem candidum deferentem, seque de manu illius illum cum ingenti letitia suscepisse. Soror quoque eius audiuit celitus per soporem et suam a Domino acceptam penitentiam, et sororem suam uirginem Aldegundem sponsum promeruisse Christum.



CAPUT uII. Obitus, et in eo miracula.

30. Interea, dum uirginis animus huiuscemodi uisionibus assidue pasceretur, et ad celestia contemplanda  sublimaretur, offertur ei paruulus, cuius iam a suis uita desperabatur. Quem ipsa protinus ante cornu altaris proiici iussit. Quod ut factum est, confestim redditus est sanitati. Cumque renuntiaretur uirgini de subita sanitate infantis, recordata est uisionis sue, et animaduertit hoc ideo contigisse, quod illum contigerit locum, quo uiderat ante paucos dies transisse Dominum. Quid, nisi Deo gratias ageret? uiderat enim non multo ante, quasi staret in platea, ac uelut igneus globus de celo super se ueniret. Quarto uero die post hec, media nocte Dominica, cum ad uigilias ingrederetur ecclesiam, una de sororibus egressa cernit plateam, in qua uisio prius apparuerat, nimia luce splendentem,  cum eadem hora tenebre totam occuparent terram. Mane facto, colloquentibus inde sororibus et mirantibus, intellexit beata uirgo causam tanti splendoris, nulli tamen earum tunc manifestauit. Non post multum accessit et alius testis harum uisionum, affirmans illi se uidisse Dominum nostrum Iesum Christum cum exercitu angelorum, ante cornu altaris ipsi uirgini colloquentem. Requirens autem ab homine uisionis horam, recognouit ipsam fuisse qua uiderat Dominum in uisione. Quarto die post hec sanatus est puer, ut supra dictum est.

31. Sacerdos quidam boni testimonii, sine reprehensione conuersabatur  eo tempore in monasterio a pueritia usque ad perfectam etatem. Qui referre solebat, noctu se uidisse globum igneum  descendisse de celo super habitaculum, in quo famula Christi egrotabat. Post hymnos autem nocturnos, una de maturioribus ancillis Dei, modicum soporis degustans, uidet beatam Aldegundem, ante altare in loco sacerdotis adstantem, corpus Domini in calice fregisse, sibique dixisse: uade, eia, dic sacerdoti, ut in hoc calice mysteria Domini Christi conficiat: et quoniam heri pre ualetudine corporis communicare non potui, hodie particeps fiam corporis et sanguinis Domini. Facta die, processit sacerdos, missam celebrauit et interagendum cernit calicem in era subleuatum, illico in suo resedisse loco. Tunc predicta famula Dei uisionem quam uiderat, et sacerdos de calice in ere suspenso, ad Christi sponsam utrumque detulere, certitudinem habentes  has uisiones obitum illius presignare.

32. Inter alia signa uirtutum, que potentia Saluatoris per ancillam sibi dilectam operabatur, homo quidam mente captus aut suis exigentibus culpis, aut, ut fides uirginis manifestaretur, per insaniam capitis pene usque ad extrema perductus est. Cumque parentes eius de uita ipsius desperarent, adduxerunt illum ad monasterium sanctimonialium, intimantes beate uirgini cum gemitu, qualia ille miser pateretur. At illa uisceribus pietatis condolens misero, fecit eum ad se uespertino tempore perduci. Orauit pro eo, et facto signo crucis super eum, domum redire iussit. Qui mox couualescens, restitutus est sanitati. Quinto uero die ante beate uirginis obitum, soror ipsius famula Domini nostri Iesu Christi Waldetrudis,  contemplatione celestium subleuata, uidet in uisione gloriosam Domini nostri Iesu Christi genitricem cum sanctorum agminibus uenientem atque germanam suam uirginem Aldegundem secum ad sublimia deducentem.

33. In monasterio quoque Niuelle, ubi sancte Gertrudis corpore requiescit, sanctimonialis quedam nimie simplicitatis et obedientie ab amore mundi ante tribunal ad amorem Domini nostri Iesu Christi perfecte conuersa, sexta feria ante diem Sabbati et dormitionis famule Dei Aldegundis, circa medium noctis, uidit in uisu splendorem lucis ingentem intrasse ecclesiam B. Petri, ubi iam dicta beata Gertrudis tumulata est, ita ut a pauimento usque ad trabes  uniuersam edem, quasi meridianus sol illustraret. Dum uero attonita uisione tante claritatis, timore solueretur, audit choros psallentium, ita ut uoces discernere posset uirorum ac mulierum, puellarum et puerorum, inuicem alternando concinentium.

34. Iam uero tertia nocte ante egressionem eius a corpore, gratia uisitationis multis conuenientibus religiosis, atque sorore eiusdem uirginis beata Waldetrude, ecce fulgor ingens nimia claritate refulgens apparuit supra domum, in qua uirgo sponsa Domini Christi opperiebatur intrepida eius aduentum. Cumque presentes insolitam mirarentur uisionem, ac beate Waldetrudis inter spem metumque dubia, quidnam presignaret, tremebunda rei finem exspectaret, sancta illa anima, que ueram Lucem, Dominum  Christum amauit, et presentiam eius sitibunda desiderauit, carne soluta, cum ipsa luce de hoc seculo migrauit. Sepulta est autem in uilla sue quondam ditionis, uocabulo Solra  , ubi suus uterque parens, ac soror postea Waldetrudis, sepulti sunt. In quo multo iacuit tempore, quoad Christo donante corpus eius translatum est municipium Melbodium  , quod ipsa a fundamento construxerat, ubi eius nunc memoria fulget, ac meritis suffragantibus,  plurima poscentibus beneficia diuina clementia largiri dignatur.

35. Ecce inter alia sanctorum gesta, quicunque pie legis uel audis, etiam hic habes quod imiteris. Adhuc etate puellari terrena despexit, celestia concupiuit. Concupiscentiam carnis uirginitatis amore edomuit. Concupiscentiam oculorum, id est, curiositatem diuine lectionis meditatione refrenauit. Ambitionem uite, hoc est superbiam, humilitate calcauit. Contempsit mortalem sponsum, immortalem elegit. Diuitias cum haberet, non sperauit in pecunie thesauris . Sed prudenter indigentibus cuncta distribuens, amplexa est paupertatem. Inuenit in agro thesaurum absconditum, et pre gaudio illius omnia uendens, comparauit illum . Quesiuit bonas margaritas pia negotiatrix, inuenit unam pretiosam, emit, possedit . Tenebras exhorruit, lucem amauit, cum luce migrauit, lumen uite perennis habebit. Igitur imitare, quod legis; uiue, sicut uixit: incede, qua incessit: ac sine dubitatione peruenies, quo peruenit; adiuuante gratia Conditoris, qui misericorditer operatur in sanctis suis, qui dat uirtutem et fortitudinem plebi sue, benedictus Deus in secula . Amen.





uITA SANCTI LEBWINI PRESBYTERI ET CONFESSORIS AB HUCBALDO, AD BALDRICUM EPISCOPUM TRAIECTENSEM SCRIPTA.



[Premittuntur ex Martenii amplissime collectionis tomo I epistola Petri Cameracensis archidiaconi ad Hucbaldum et uersus Iudionis ad eumdem in commendationem huius libri.]



[EPISTOLAE ET uERSUS.]



EPISTOLA PETRI SANCTAE Cameracensis Ecclesie archidiaconi ad Hucbaldum monachum et sacerdotem cenobii sancti Amandi confessoris Christi, scriptorem gestorum beati sacerdotis Christi Libuini.  Laudat eius librum de uita sancti Libuini.


uestre sancto dogmate apostolico ac totius philosophie gemmis decusato domino ac doctore HUCBALDO monacho cenobii sanctissimi Amandi Petrus peccator archidiaconatui sancte Cameracensis Ecclesie deseruiens, competentem instantium facilitatem, ac perpetem futurorum in Christo felicitatem.

Cum uestre sapientie lampas admirabilis in Galliis hac tempestate singulariter dono celesti excellere  noscatur, admiratione dignum uidetur, cur  uestra sagax prudentia, et prudens sagacitas, uestre opere stylum super beati Lebuini uita memorabili exaratum, mirabiliter examinandum, comprobandumque direxerit. uere enim pusillitas mee scientie quantulacunque fuerit, porro infra uestre sapientie pedes substernitur, nec discipline scholastice unius auditorum uestrorum propinquat. Sed qui uos mira impleuit scientia, mirabili etiam roborauit humilitate: quoniam Spiritus sapientie et scientie idem etiam et timoris Domini, a quo uera manat humilitas. Porro autem preclara uestri gnomonis digestio cordati quidem et optimi uiri depinxit ethereos mores, ortum, uitam, et felicem exitum probabiliter commendauit; sed inter id exsequendum uitam figurauit practichen pariter et theorichen, physicam  etiam in gemine descriptionis serie, ethicam uero  in morum sacra institutione. Porro logicam in eminentia celestium ac sublimium rationum limauit, ut dum unius stupendam probitatem pandere niteretur, plurimorum rudis ignauia erudiretur. Reuera igitur sacram in uobis Scripturam impleri nouimus, que dicit: Da sapienti occasionem et addetur ei sapientia. Legi ergo nitidum uestri sermonis florem, et inueni quod omnino mirarer, non quod ullatenus emendarem. Diuine protectionis custodia fulgurantem uestre sapientie lampadem perpetuo nobis incolumen conseruet ad sancte profectum Ecclesie. Amen.



EPISTOLA ODILONIS cenobite sancti Medardi episcopi Hucbaldo directa.  Libellum de uita sancti Libuini, quem ei examinandum miserat, cum laude approbat.


Prisce grauitatis tenore conspicuo, etc. Reliqua uide supra in ODILONE.



uERSUS IUDIONIS in confirmatione operum magistri sui Hucbaldi Baldrico presuli destinati.


In primis  Baldrice, uale, clarissime presul,
   Nomine reque decus, nobilitatis opus.
Hoc opus est actus Lebuini Patris amandi
   Hucbaldus doctor quod decorat calamo.
Hinc celis dignus terris memorandus habetur,
   Sed tu laude sua dignior exsuperas.
Cuius ob auspicium fecit quod fecit idipsum,
    Hinc consors operis laudibus erigeris.
Hinc ita de reliquo uobis liceat mihi coram
   Lectori uestro dicere que cupio.
Lector erit uester Nitgerus, charus adelphus,
   Ipse adeo studuit ut legeretur opus.
Dum uestris crebro scriptorem mulsit amicum,
   Et tandem obtinuit quod bene concupiit.
Hoc ego post lectum mihi precipiente magistro
   Carmen subsigno, tunc simul hoc iubilo.
Nil melius, fateor, legi, mi lector amice,
   His que Hucbaldus scripsit et edocuit.
 Quod dixi potes in uite rescire libello
   Liaffirini sancti magnanimique Patris.
Hunc bene si recitas, offendis seria plura
   Que rhetor serit hic grammaticusque simul.
Et si iudicio calles discernere docte,
   Sermo euangelicus currit et historicus.
Omne etenim spatium sic regula dirigit artis,
   Ne quem fallat iter, aut uia decipiat.
Et similis Ciceronis inest constructio docta
   Augustinus et hic ut docet inuenies.
Dummodo cordatus, non inuidus, atque detractor
   Hunc recitans uoluat, atque legens replicet.
Quocirca quisquis legis hec non corde sinistro,
   Cum Iudione simul ex animo rogita.
Hucbaldum Deus hunc dona durare per annos.
    Post mortem carnis iunge dehinc superis.
Ut te cum sanctis laudet per secula cuncta.
   Qui Deus unus, ades, trinus et ipse manes.
      Amen.

Deo gratias.



   uetorum Deus arbiter
Que dant fideles pariter,
Rogamus nostris uocibus
ut annuas propitius.

   Per Libuini merita
Quo nostra soluas crimina,
Quibus quasi compedibus,
Illaqueati cernimur.

   Sed quod nequimus consequi
Reatu multo saucii
 Id Libuino tribuas,
Qui sanctis tuis nichil negas.

   Hic nobis dux et preuius
Sit in periclis omnibus,
Huius precatu territus
Facessat hostis inuidus.

   Hic nos purgatos sordibus
Restituat celestibus
Ubi felici gaudio
Fruamur euo intermino.
   Amen.



INCIPIT uITA SANCTI LEBWINI.


 1. Dominus noster iehsu Christus propter nimiam caritatem suam, qua dilexit nos in secula seculorum, non solum pro nobis, sed etiam ex nobis factus homo, uerus et perfectus idem Deus, Rex noster ante secula, cum per passionem crucis resurrectionemque a mortuis seeundum nomen suum operatus esset salutem nostram in medio terre , consummato diuini mysterii opere, quod  absconditum fuit a seculis et generationibus, nunc autem manifestatum  est sanctis suis, quibus uoluit notas facere diuitias sacramenti huius , ascendens in altum, captiuam duxit captiuitatem , et ut ait Apostolus: Dedit gratiam unicuique fidelium Ecclesie secundum mensuram donationis sue, alios apostolos, alios prophetas, alios euangelistas, alios pastores constituens et doctores  . Inter que innumera eius beneficia, que ipse largus dator per uniuersa terrarum diffudit spatia, in Francorum quoque Saxonumque de celo prospexit patrias: quibus saluandis et lege eius imbuendis, atque in perseuerantia boni operis confirmandis, post clara plurimorum lumina doctorum que idem Sol iustitie ut Occidentis depellerent tenebras, proprio irradiauerat fulgore, ut et ipsi lux essent huius mundi, unum quoque sidus eximium iam pene aduesperascente istius seculi die, sui splendoris gratia perfusum copiosissime ad eorum illuminationem dignatus est promere, Lebwinum uidelicet charum sibi amicum, iuxta idioma nominis sibi optime congruentis. Fertur enim a sue peritis lingue, quod Liefuuyn patriotice sit uocatus, quod  Romanis sonat, charus amicis. Demptis uero uel demutatis ad latinitatem quibuslibet litteris dictus est Lebuinus. Sed ecce quam dignitate plenum istius uocabuli presagium, dum quod futurus erat opere, iam eius presignatum est nomine. Si enim queratur cuius uir iste exstiterit amicus: nequaquam mundanorum, uel mundi istius, cui non solum fuit inimicus, sed etiam crucifixus, sicut docet Apostolus: Qui uoluerit amicus esse huius seculi, inimicus Dei constituitur ; sed potius mundi Conditoris seruus quidam fidelissimus: inter eos uero qui audire meruerunt: Iam non dicam uos seruos, sed amicos meos , merito sue seruitutis connumeratur. Nec ab re cuiquam uideatur, quod nominis istius interpretatio a nobis studiose perquiritur. Nouimus  denique quibusdam Patribus, etiam ante conceptionem indita fuisse uocabula; quibusdam postea immutata, que ex propriis causis, aut precedentibus, aut futuris constat illius fuisse competentia. Que et ideo sacra nobis tam solerter denotat Scriptura, ut patenter innuat, non modo in istis, sed et in aliis quibusdam sanctorum nominibus que nobis sunt animaduertenda. Satis enim talium indicant acta uel dicta quid eorum presignauerint nomina. Unde sicut intelligi datur, et hic uir sanctus quodam presagio futurorum tale nomen est sortitus, ut lingua patria uocaretur Dei charus amicus. Hec satis dicta de nomine ipsius. Iam nunc ad eius gesta Deo bonisque placita hominibus, licet stolidus noster decurrat stylus.

 II. In salo quidem reposita, nobilis tamen uulgataque Britannia oceani insula, interfuso mari a toto orbe diuisa, inter septentrionem et occasum sita, a uocabulo sue gentis cognominata. In ea multa et magna flumina, fontes calidi, metallorum larga et uaria copia; achates lapis ibi plurimus et margarite; cui adiacet Scotia siue Hybernia: sunt uero ibi populi multi, Britones, Saxones, Picti, Angli. Hec animalium messiumque ferax ubere fertili, diu dedita erat idolorum cultui. Postquam uero uenit predestinatum a Deo tempus miserendi eius , sicut in laudabilibus uiri eloquentissimi Gregorii pape gestis legimus, data sibi occasione inspirauit Deus cordi illius, ut, quoniam ipse dicebatur uir  apostolicus, illique commissum erat de omnibus, istius specialiter gentis fieret Apostolus. Quod pastoralis cure officium quam studiose fuerit ab eo administratum atque peractum, cooperante gratia Dei celitus, nos sigillatim referre supersedemus, quoniam in libello uite ipsius ter beati pontificis Gregorii satis propalatum recolimus. Hoc tantum sufficiat commemorasse, quoniam directi ab ipso fortes et fideles agricole excoluerunt optimi cordis terram strenue bene polito lingue sue uomere, sparsimque dilatato diuini uerbi semine. Ac ne foret ut duplici deperiret lesione, et malarum cogitationum trito calle et uolucrum spiritualium nequitie comestione, tutari studuerunt sollicite. Insuper ne cito exortum semen propter duritiam petre, hoc est,  mentis indomite, uel propter estum tentationum posset arescere , irrigauerunt illud indeficiente sancte caritatis humore. Ad postremum, ubi fuerit necesse, exstirpato spinarum, id est diuitiarum, quas nunc sollicitudo, nunc uoluptas comitatur, angore, gauisi sunt bonam terram suo labori respondisse, et uberrimos fructus edidisse, scilicet trigesimum in casto coniugii federe, sexagesimum in non paruo sufferentie continentium labore, centesimum  in perceptione uirginalis corone. Cuius seminis ac messis intantum excreuit cumulus, ut non modo indigena illius patrie satiaret, uerum quoque exterarum regionum famelicos pasceret. Quis enim queat explicare quot lumina doctorum uerbis et exemplis perfectorum prodierunt  inde? Quos nostra gaudet Francia se ut ueros Christi apostolos hospitio gratanter recepisse, alimoniis abundanter refouisse, rebus ac facultatibus honorabiliter munerasse, predicantes libenter audisse, magisque monentibus se salubriter obedisse: necnon et beatas sanctorum corporum exuuias se letatur hactenus ad suorum patrocinium ueneranter custodire, sperantes pro his omnibus se partem habituros cum eis in eterna beatitudine. De quorum sanctissimo fulsit collegio sanctus Lebwinus, ex prefata Anglorum patria oriundus; ab ipsis quoque pueritie crepundiis, exercitiis Deum colendi deditus. Iam enim pretendebat morum conatibus, qualis piis futurus esset actibus, ut patenter daretur intelligi hunc uerum Dei cultorem fore qui in lege eius  meditaretur die ac nocte , sicut et Salomon in Prouerbiis generali sententia promit de talibus: Ex studiis suis intelligitur puer si recta sint et munda opera eius .

III. Hinc liberalibus ac potius sacris traditus studiis litterarum, inhians, ut ait Scriptura, ad sciendam sapientiam, ad intelligenda uerba prudentie et suscipiendam eruditionem doctrine, iustitiam et iudicium et equitatem ; ut sibi paruulo daretur astutia, adolescenti scientia et intellectus; uigilabat ad fores sapientie quotidie, obseruans ad postes ostii eius . Cumque eos exerceret assidue, optabat ut ueniret in se spiritus sapientie, deprecatusque Deum ex totis precordiis dixit: Da mihi, Domine,  sedium tuarum assistricem sapientiam; mitte illam de celis sanctis tuis, et a sede magnitudinis tue, ut mecum sit et mecum laboret, ut sciam quid acceptum sit coram te . Hec eo sepius deprecante, occurrit ei ipsa, que circuit querens dignos se, et ostendit se illi hilariter, et obuiauit illi quasi mater honorificata, stans in summis excelsisque uerticibus, in mediis semitis iuxta portas ciuitatis in ipsis foribus. Erat autem, ut iam ante nos per quemdam sui amatorem de ea dictum est, reuerendi admodum uultus, oculis ardentibus, et ultra communem hominum ualentiam perspicacibus, colore uiuido, atque inexhausti uigoris, quatenus ita eui plena foret ut nullo modo nostre crederetur etatis, statura discretionis ambigue. Nam nunc quidem  ad communem se hominum mensuram cohibebat; nunc uero pulsare celum summi uerticis cacumine uidebatur. Que cum altius caput extulisset, ipsum etiam celum penetrabat, respicientiumque hominum frustrabatur intuitum. Hec edificauerat sibi domum, ubi exciderat sibi columnas septem, atque immolans uictimas suas miscuit uinum et posuit mensam suam, misitque ancillas suas ut uocarent ad arcem et ad menia ciuitatis, dicens: Si quis est paruulus ueniat ad me; itemque insipientibus: uenite, comedite panem meum, et bibite uinum quod miscui uobis. Relinquite infantiam et uenite, et ambulate per uias prudentie . Tunc inter numerosos copiose plebis auditores placido uultu respiciens humilem Lebwinum quem ante secula  prescierat et predestinauerat fore sibi charum amicum, uoce amicabili affata est illum: Ego, inquit, diligentes me diligo, et qui mane uigilauerint ad me inuenient me . Principium me adipiscendi, timor Domini: Intellectus bonus omnibus facientibus eum . Hec aure audiendi audiens sanctus uir Lebwinus, exsultauit in Domino cor eius et dixit: Ego seruus tuus et filius ancille tue . Gressus meos dirige secundum eloquium tuum ut non dominetur mei omnis iniustitia. Deduc me in semitam mandatorum tuorum, quia ipsam uolui. Ecce concupiui mandata tua, in equitate tua uiuifica me . Exinde oleo letitie  perfusus ab ea, proficiebat de die in diem amicitie eius gratia.  Et ne quis forte putet, postposita rerum gestarum serie, nos quedam ueluti fabulosa ac friuola, ut iste beatus uir ad notitiam semitarum sapientie eiusque agnitionem contenderit commentatos esse: si sobrius lector uel auditor exstiterit, uolumus pro certo nouerit haud aliter cuique inerrato uiandum esse, ut ipsius desiderabilem queat speciem inspicere. Constat enim firmissime, quoniam quisquis presignatos huiuscemodi progressionum gradus quibus ad eam incedendum conscenditur, pretermiserit uestigare, et nullo modo philosophandum esse.

Iu. Ergo quoniam hic beatus ab ineunte etate toto conamine has prosecutus est uias prudentie, sic maximam promeruit prerogatiuam diuine gratie. Per hanc denique inerat ei caute circumspectionis  efficacia, ut uelut oculatum animal ante et retro incederet in omnibus mandatis et iustificationibus Domini sine querela . Erat enim uir magne abstinentie, sibi parcus, egenis largus, ore serenus, corpore castus, lectionibus sacris, uigiliis et orationibus indesinenter intentus, sermone iucundus, qualitate morum sobrius, omnique bonitate preditus. His et huiusmodi pollens uirtutibus adeptus est honorem clericatus. Quam dignitatem gradus et uocabuli credens diuinitus collatam, sibi agebat studio peruigili, ne morum operatio suo nomini dissentiret. enim Grece, sors uel hereditas dicitur Latine. Unde et appellantur clerici, quod de sorte Domini sunt et quasi de eius hereditate peculiari, sicut in Testamento ueteri leuitas ex filiis Isrel ut proprios  assumpsit sibi, uel ideo, quia uicissim illi qui uere sunt clerici preter Deum nullam concupiscant hereditatem in hac regione mortali, exspectantes uiua spe illam incorruptibilem et incontaminatam et immarcescibilem, conseruatam in celis , per ipsum et cum ipso et in ipso  se posse consequi, sicut et ipse eis repromittit dicens: Ego hereditas eorum , meditantes iugiter et dicentes: Dominus pars hereditatis mee et calicis mei, tu es qui restitues hereditatem meam mihi. Funes ceciderunt mihi in preclaris: etenim hereditas mea preclara est mihi . His intentus uir sanctus Lebwinus ac sedulo recolens quid de clericorum moribus his pene uerbis a sanctis institutum sit Patribus, abstinuit a uulgari uita et conuersatione, a mundi  uoluptatibus et spectaculis, a seculi pompis, a conuiuiis publicis, ab usuris et turpium lucrorum occupationibus, a fraudibus et ab ipsa cunctorum criminum matre auaritia; non officia ac negotia secularia, non gradus honorum sectans per ambitionem, non pro beneficiis medicine Dei captans munera; dolos et coniurationes, odium, emulationem, obtrectationes fugiens atque inuidiam; non uagis oculis, non infreni lingua aut petulanti, tumidoque incedens gestu; sed mentis pudorem atque uerecundiam, simplic ostendens habitu et incessu, obscenitatem sic uerborum sicut et operum penitus exsecrans, uisitationes uiduarum ac uirginum, ac contubernia extranearum feminarum nullatenus appetens, castimoniam  immaculati cordis et corporis perpetuo conseruare studebat. Inter hec debitam prebens senioribus obedientiam, nullo se iactantie uitio extollebat, et quid plura? Lectionibus, doctrinis, psalmis, hymnis canticisque spiritualibus exercitio iugi insistebat, profecto sciens quia tales oportet clericos esse, qui diuinis cultibus se mancipandos student exhibere. Unde et ipse Deo talem exhibens se, post tante continentiam uite detonso rasoque capite non capillos posuit urendos sacrificii ueteris igne , sed ut uerus Nazareus consecrans perfectionem deuotionis sue obtulit totum se hostiam uiuentem sanctam, Deo placentem , que ureretur assidue sancti Spiritus igne, ut fieret obsequium eius rationabile , et illud signum  onsure, quod figurabatur in corpore ageretur in illo, in quo Christus habitat in interiori homine, uidelicet ut exterius abscissis crinibus, interius cunctis resectis criminibus, enitesceret denuo innouatis sensibus quasi comis rudibus. Preterea gestans quasi tiaram ueri sacerdotii in detonsa superiori capitis parte, necnon exprimens in inferiori dignitatem regalis corone, gaudebat munus impleri in se hac typica similitudine, quod beatus apostolus Petrus uniuersali collatum gaudet Ecclesie. uos, inquit, estis genus electum, regale sacerdotium .

u. Igitur uir Domini Lebwinus, in talibus uirtutum profectibus, etate simul et probitate morum adultus, uere per omnia irreprehensibilis clericus, singulis sensim secundum instituta canonica dignitatis  ecclesiastice conscensis gradibus, eligitur ad officium presbyteratus, ut qui scientia et operatione perfectus erat, ceteros doctrina instrueret, exemplo ad bene agendum prouocaret. Liberalis siquidem sui nominis et commissi officii exsecutor, satagebat sollicite esse et uideri presbyter, id est senior: non dierum prolixitate numerosior, non canitie capitis honoratior, sed augmento meritoque uirtutum prouectior, ut de eorum fieret numero qui a Moyse, precipiente Domino, eliguntur. Congrega, inquit, mihi septuaginta uiros de senioribus Isrel, quos tu nosti, quod senes populi sint ac magistri, etc. . Tales namque presbyteri non subrogantur in sacerdotio fauore populari, sed eliguntur a Moyse duce populi Christiani,  quos ipse nouit, qui eis talem gratiam contulit, quod sapientie et sanctitatis merito senes sint populi. Et quia stant coram eo statu iustitie inflexibili, merentur eius spiritus participatione munerari, completurque in ipsis quod dicit Omnipotens ad Heli: Glorificantes me erunt glorificati . Quorum senum gloria, sicut dicitur in Prouerbiis cap. XX, canities est: haud dubium illa, de qua legitur alibi: Cani sunt enim sensus , id est, sapientie uiri et etas senectutis uita immaculata. His ergo donis spiritualibus preditus, digne dignus sacerdos effectus est Lebwinus explens uerbis et actibus nomen et officium sacri ducatus, pura mente mundisque manibus,  ut expedit sacerdotibus cooperatione Spiritus sancti conficiens, et dans sacramenta uiuifica populis fidelibus, congruis unumquemque docens exhortationibus, pro sue professionis ac morum qualitatibus.

uI. Enimuero is qui operatur in suis omnibus et uelle et perficere pro bona uoluntate  suo gratuito munere operatus est in famulo sibi fideli Lebwino illud uelle quod nullatenus a suo uelle poterat discrepare; saluti uidelicet lucrandarum animarum iugiter inhiare, et continuam huic desiderio operam dare, ut sicut de speciali gratia apostolatus beati Petri et sui ipsius Paulus protestatur, dicens: Qui operatus est in Petro in apostolatum circumcisionis operatus est et mihi inter gentes :  ita et nos fidenter de hoc nostro dicere audeamus apostolo, quia et ipse operatus est Lebwino inter Francos et Saxones. Unde quia ad eosdem docendos ab eo est destinatus pro sui qualitate officii non inconuenienter dicetur apostolus, quod in lingua Latina sonat missus: Denique sicut suis ipse precepit discipulis, dicens: Ite, docete omnes gentes, baptizantes eos in nomine Patris et Filii et Spiritus sancti, docentes eos seruare omnia quecunque mandaui uobis . Ita et hunc suum affatus discipulum, uelut eodem imperio precepit ei prefatas docere gentes catholice sacramenta fidei, tingere baptismo salutari et exinde precipere omnia seruare mandata sibi. Et sicut de Paulo et Barnaba in apostolorum Actibus legitur  quod imperauerit Spiritus sanctus: Segregate, inquiens, mihi Barnabam et Saulum in opus quo assumpsi eos , sicque ad docendas profecti sunt gentes simili, ut ita dictum sit, modo, eiusdem sancti Spiritus imperio, qui diuidens singulis, prout uult, operatur omnia in omnibus , ille fidelis seruus ac fortis operator Lebwinus in opus sibi a Domino iniunctum segregatus est et assumptus.

uII. Cui etiam ut non solum cum apostolis, sed et cum patriarchis digna foret operis communio, ipsius summi sacerdotis Abrahe proponitur imitatio. Nam quomodo illi preceptum est a Deo: Exi de terra et cognatione tua, et ueni in terram, quam tibi monstrauero , et eius protinus ille paruit  imperio; ita et iste uir uenerabilis hoc audito ac ueluti sibi specialiter delegato, ad exemplum beati patriarche, huic irrefragabiliter inhesit edicto. Exiens ergo impigre de terra et cognatione sua, posthabita insula Anglorum, euectione nauali Traiectum petiit, castrum Wiltenburg antiquitus dictum, modo uero Traiectum; ubi reperiens quemdam uenerabilem uirum nomine Gregorium, ex nobili Francorum sanguine procreatum, a beato Bonifacio archiepiscopo olim a pueritia enutritum, gradu ecclesiastico presbyterum, sed tunc pro tempore episcopalis officii in eodem castro uel etiam parochia uicarium, exposuit ei omnem sue peregrinationis sibique commisse  predicationis textum.

uIII. Quia uero gratia Gregorii boni discipuli mentio optimi facta est magistri Bonifacii, non indignum uidetur tanti presulis dignam cunctorum memoria, licet succincte, relationem fieri. Hic denique uir ex predicta Anglorum patria progenitus, a pueritia Deo dicatus, cum succrescentis etatis profectibus de die in diem sapientie et totius sanctitatis augeretur profectibus, sancte paupertatis ac sue peregrinationis spontaneam uiam ingressus, officium quoque plurimis euangelizandi populis, Dei gratia sibi cooperante, aggressus, sub Carlomanno et Pippino Francorum principibus apud apostolicam sedem legatione Germanica functus, discretioni clericorum ac fauori populorum annuentibus  prefatis principibus, ab ipso papa Gregorio Greca Latinaque lingua satis erudito, qui alterius Gregorii successor ab illo mirabili doctore Ecclesie beato Gregorio Anglorum apostolo, ordine pontificatus fuit uicesimus sextus. Moguntie ciuitati ordinatur archiepiscopus, et qui antea uocabatur Winfridus, gratia meritoque bonorum factorum, ut quidam uolunt, dictus est Bonifacius. Qui uir, sicut de eo legitur, predicatione sua Thuringos, Hessos atque Austrasios ad fidem rectam religionemque Christianam, a qua diu aberrauerant conuertit, necnon et monasteria monachorum et uirginum primus in Austrasie partibus construxit. Hic etiam inter egregia bonorum actuum insignia, ut non modo sua sed et aliorum quoque presulum  uigilantia catholica propagaretur, augmentaretur atque confirmaretur Ecclesia, annuente sibi Carlomanno, auctoritate fultus apostolica, in castro Wittenburg, quod nunc Traiectum dicitur, constituit ut episcopalis esset cathedra. Cumque idem gloriosus Carlomannus felici nimium commutatione terrenum ac temporale respuisset regnum ut celeste mereretur adipisci quod est eternum, profectusque Romam ad beatorum limina apostolorum, clericatus ibi suscepit habitum non post multum temporis in monte Soracte edificato monasterio ad summe perfectionis ascendens gradum in cenobio beati Benedicti professus monachum, optimam cum Maria dilectrice ac dilecta Domini uisus est elegisse partem que iuxta Domini promissum,  a nullo electorum eam perseueranter desiderantium auferetur in eternum . Regni uero quod ante deuiserant, et principatus sui Pippino fratri cessit fastigium. Sed Pippinus totius ditionis compos effectus, consultu pape Zacarie et unanimi Francorum, consensu per unctionem sanctissimi archiepiscopi Bonifacii Suessionis ciuitate habito conuentu, rex appellatus et regali est sede donatus, repudiato ac tonsurato Childerico, qui casso nomine antea rex uocabatur. At ubi B. pontifex Bonifacius uerbum Dei euangelizans Frisonibus cum casso nomine antea rex uocabatur. At ubi beatus pontifex Bonifacius uerbum Dei euangelizans, Frisonibus cum suis comministris, ut ferunt, quinquaginta duobus martyrio est coronatus, iam dictus  uir Gregorius eius quondam discipulus, in prefato residens castro, bonus imitator magistri, quod ab eo didicerat, impiger exsecutor exercebat.

IX. Cui cum sanctus Lebwinus, ut iam diximus, retulisset, quid secundum Dei uoluntatem gereret animo, ille gauisus in Domino, animatum consilio et fotum auxilio direxit eum ad locum sibi diuinitus demonstratum secus Iselam fluuium, ut fieret uelut quidam limes certissimus atque fortissimus in Francorum Saxonumque confinio, ut sicut lapis mediastinus uice lapidis illius uiui, summi, angularis positus, ut et ipse duos in unam reciperet fidem populos uenientes ex diuerso . Chari denique sui Lebwini sibi deuotam respiciens humilitatem inspector  mentium Deus fecit illi magna quia potens est  in omnibus, ut euangelizaret Francis et Saxonibus sanctum et terribile nomen eius . Adhibuit quoque illi abbas Gregorius socium quemdam uenerabilem uirum ex discipulis sancti presulis Willibrordi, nomine Marcellinum. Sed, o quam mira alacritate noster estuat animus, facta sibi mentione super talibus uiris, nec patitur quin saltem per transitum de tanto presule Willibrordo quid suus exprimat stylus. Et hic etiam uir Deo plenus, de Britannia gentis Anglorum progressus, pro eterna patria a sua peregrinus, Romam uenit beati Sergii pape temporibus, qui a beato doctore Gregorio papa exstitit uicesimus, quique angelica uisitatione commonitus, sanctum hunc honorifice  suscipiens uirum, ordinauit eum Frisonum genti episcopum, uocans cognomento Clementem. Is autem, credito sibi non dispar officio, ut sapiens architectus, non suas imposuit operas super alienum fundamentum: sed eradicato primum denso aggere spinarum, fodit in altum, et super firmam, que est Christus, petram stabile fidei collocauit fundamentum. Tum lapides e diuersis colligens diuersarum qualitatis et quantitatis ad eamdem structuram coadunans, eos qui scabiosi et sordidi erant, aqua munda purificare studuit. Satagebat autem ille fortis operarius ut circumcisi undique conquadrati fierent atque politi, in suis commissuris apti ad fabricam operis sui. Et quoniam non materiales erant illi lapides, sed animales  et rationabiles, hortabatur eos uerbis beati Petri dicens: Deponentes omnem malitiam et omnem dolum, et simulationes, et inuidias, et detractiones, sicut modo genii infantes, rationabiles, sine dolo lac concupiscite, ut in eo crescatis in salutem: si tamen gustatis, quoniam dulcis est Dominus. Aa quem accedentes lapidem uiuum et ipsi tanquam lapides uiui superedificamini in domum spiritualem . His atque aliis huiusmodi sanctis predicationibus fera gentilium edomans corda, innumera diabolice parti detrimenta, et non modice Christiane societati intulit augmenta. Et quia sibi tradita Domini sui fideliter erogauit talenta, iure ut bonus et fidelis seruus ipsius penetrare meruit gaudia. Prelibatis summatim his paucis pro commemoratione  Willibrordi, beati presulis cari nostri Lebwini insistamus gestis.

X. ueniens igitur uir Dei cum suo collega Marcelino ad premonstratum sibi locum a Deo, usus es aliquandiu uidue cuiusdam, que Abachilda uocabatur, hospitio, et nichil ueritus animositatem gentis illius insudabat quotidie Euangelice predicationi, instantius ostendens, neglecto Deo uiuo et uero, uacuis ac per omnia superfluis inseruire eos idolorum cultibus. Quid immorer multis? Salutaribus eius monitis edocti crediderunt quotquot ad eternam uitam erant preordinati. Quorum etiam sumptu compactum est primo oratoriolum in loco Wilpa uocitato, uersus occidentalem Isele fluminis oram. Nec multo post, accrescente sensim numero fidelium,  aliud maius uersus orientalem eiusdem fluminis partem ei construxerunt oratorium, et iuxta illud eius habitationi congruam domum: ubi sanctus Domini quotidiana uigiliarum ac missarum Domino uota persoluebat, et confluentes ad se uerbi diuini pane cibabat cunctisque se cernentibus gratiosum uultu, uerbis ac moribus exhibebat. Unde et quam plurimis eorum etiam nobilioribus speciali affectione charus erat. Interea hostis antiquus, totius semper bonitatis inuidus, cernens sibi minui, quos per beatum Lebwinum Christo constabat consociari, sategit per sue malignitatis fautores, ut multum de eo furiose conquestionis murmur haberetur inter populares. Aiebant enim: Quidnam est illud phantasma uagabundum quod suis prestigiis  alienat mentes, infatuat sensus, mores peruertit nostrorum? Nonne cernitis quod iam multos a sue qualitatis statu corruperit et quasi deliros effecerit? Ergo antequam nos omnes in posterum ille fascinationis sue fraudibus circumueniat, ocius perquiratur, effugetur, aut potius pessundetur, uel cum sua illa magica scena [magicali] uiuus flammis addicatur. His continuatis irruunt, et apposito igne ecclesie domum concremant, et quoscunque Christianos ibidem reperiunt, ab eodem loco insectando longius proturbant. Dominus autem qui custodit omnes diligentes se  famulum suum ab eorum insectatione eripuit atque ad multorum salutem illesum custodiuit. Sed neque beatus uir illorum territus seuitia ab euangelizandi cessauit instantia, sed  ut fortis athleta sumpto fidei scuto et salutis galea  ad iterum rediuiua atque fortiora se preparauit discrimina.

XI. In Saxonum gente priscis temporibus neque summi celestisque regis inerat notitia ut digna cultui eius exhiberetur reuerentia: neque terreni alicuius regis dignitas et honorificentia, cuius regeretur prouidentia, corrigeretur censura, defenderetur industria; sed erat gens ipsa, sicuti nunc usque consistit, ordine tripartito diuisa. Sunt denique ibi qui illorum lingue Edlingi, sunt qui Frilingi, sunt qui lassi dicuntur, quod in Latina sonat lingua, nobiles [ingenuiles], ingenui atque seruiles. Pro suo uero libitu, consilio quoque, ut sibi uidebatur, prudenti, singulis pagis principes preerant singuli. Statuto  quoque tempore anni semel ex singulis pagis, atque ex iisdem ordinibus tripartitis, singillatim uiri duodecim electi, et in unum collecti, in media Saxonia secus flumen Wiseram et locum Marklo nuncupatum, exercebant generale concilium, tractantes, sancientes et propalantes communis commoda utilitatis, iuxta placitum a se statute legis. Sed etsi forte belli terreret exitium, si pacis arrideret gaudium, consulebant ad hec quid sibi foret agendum. Hunc sciens imminere conuentum Christi miles Lebwinus, destinauit animo se illuc iturum, quo aut suo regi acquireret copiosum fidelis exercitus numerum, aut fortiter contra hostes dimicans, gloriosum uictorie sue reportaret triumphum. Interim tamen  contigit diuertisse ad domum cuiusdam illustris ac potentis uiri, nomine Foleberti, cuius inter plures quos charos habebat, quibusque ipse charus erat, familiare prestabat contubernium. Qui cum maximo illum excipiens gaudio ait: Gratulor, quidem, mi dilecte, opportune te nunc aduenisse; denique mihi, pro te sollicito, gratam exhibes tuam presentiam. Sed quorsum tendas, mihi pandas uelim. Cui uir sanctus: Est, inquit, animus, superna iuuante gratia, concilium inuisere Saxonum. Ad quem ille: Cum tue sanctitatis merito quamplurimis nostrorum acceptus habearis, non ignoro quosdam tibi inimicari, et uite tue libenter insidiari. Unde rogo, ut, me audito, aliorsum te uertas modo, uel domum redeas, uel tuum familiarem Dauonem petas, quousque  peracto concilio tutius nos quoque reuises. Cumque huiusmodi sermonibus dissuadere conaretur athlete Christi, sancto quo agebatur Spiritu animatus, constanter respondit: Nullatenus preterire queo, sed neque audeo quod ipse meus rex Christus iehsu Deus et Dominus mihi agendum instituit, cuius pretergredi mandatum nefas esse perpendo. At ille: uite, inquit, tue timeo. Et uir Dei: Dominus ait, mihi adiutor; non timebo quid faciat mihi homo . Sic eius firmatam perspiciens faciem, mestus tandem acquieuit.

XII. Instante igitur temporis articulo, quo ipsius concilii afforet concio, adsunt quorum intererat, cetu undique secum agglomerato. Adest et bonus miles Lebwinus, non ut ignauus uel desidiosus, sed ut  strenuus et officiosus, lumbos mentis sue in ueritate succinctus, lorica iustitie indutus, pedes in preparatione Euangelii pacis calceatus, scuto fidei protectus, galea salutis capitatus, assumpto gladio spiritus quod est uerbum Dei, armis iustitie uirtutisque eius a dextris et a sinistris circumdatus . Et cum his omnibus muniretur intrinsecus, non tamen competentia deerant ornamenta morum extrinsecus. Clericali siquidem schemate insignitus, sacerdotali quoque infula decoratus, ac uelut quid diuinum presignans fulgore uultus, crucis signum preferebat manibus, utpote sui regis antesignanus; necnon et Euangelium Christi, quod iugiter mente recolebat, ore predicabat, et opere exercebat, brachio quoque gestabat. Omnis itaque concionis illius  multitudo ex diuersis partibus coacta, primo suorum proauorum seruare contendit instituta, numinibus uidelicet suis uota soluens ac sacrificia. Que cernens agi sacrilegia Lebwinus, Christi fortis athleta, zelo zelatus pro Domino, ut olim Elias propheta  in media illorum prorumpit agmina, et ex improuiso uociferans, exaltat uocem suam ut tuba, annuntians palam et redarguens scelera eorum. Audite, inquit, omnes, audite me, et non tantum me quantum eum qui loquitur uobis per me. Mandata illius uobis profero, cuius omnia sunt imperio atque iudicio subiecta. Ad hec cum illi attoniti respexissent, aspectumque uiri et habitum mirantes, conticuissent, ille prefatus sic institit:  Auscultate, attendite et scitote quia Dominus creator celi et terre, maris et omnium que in eis sunt, ipse solus unus et uerus est Deus. Ipse fecit nos et non ipsi , neque est alius preter eum. Simulacra que deos esse putatis, quosque a diabolo decepti uenerando colitis, aurum uel argentum, es, lapis, aut lignum sunt; non uiuunt, non mouentur, neque sentiunt. Opera enim hominum sunt, nec cuiquam alii, nec sibi possunt auxiliari. Ergo Deus solus bonus, solus iustus, cuius misericordia et ueritas manet in eternum, condolens tam miserabili uos demonum seductos errore hac me precepit fungi legatione, ut uetusti penitentes erroris ad eum conuertamini recta et sincera fide, cuius creati estis bonitate. In ipso denique uos et  nos omnes uiuimus, mouemur et sumus . Si illum fideliter agnoscentes penitentiam egeritis, et baptizati in nomine Patris, et Filii, et Spiritus sancti fueritis, et mandata eius obedienter seruaueritis, ipse uos ab omnibus seruabit malis, et concedens tranquillitatem pacis dabit hic iucundari temporalibus copiis, et in futura uita omnibus eternaliter perfrui bonis. Si autem precepta eius saluberrima nichil feceritis [nullificaueritis] et iniqui cordis errorem corrigere nolueritis, scitote quia patiemini iudicium pene grauioris de contempta admonitione eius benignitatis. Ecce enim ex sententia oris eius, que est immutabilis pronuntio uobis, quia, nisi his monitis obtemperaueritis, iam celerrime ueniet uobis malum inopinate tribulationis.  Preordinauit namque Rex celorum omnium seculorum, regem fortem, prudentem et acerrimum, non de longinquo, sed de proximo, instar torrentis rapidissimi properantem ad emolliendam duri cordis uestri ferocitatem et comprimendam rigide ceruicis contumaciam. Qui  uehementi impetu uestram aggrediens regionem, gladio, uastitate, incendio et exterminio cuncta depopulabitur, et ut uindex ire Dei quem semper exacerbastis, uos quidem partim mucrone concidens perimet, partim egestate tabescere faciet, partim perpetui exsilii merore consumet. Coniuges uestras ac liberos passim ad seruiendum distribuet, et si qui residui fuerint, ignominiosos suo dominio subiugabit, ut de  uobis iamdudum iure predictum uideri possit: Et pauci facti sunt et uexati sunt a tribulatione malorum et dolore .

XIII. Talia beato uiro prophetali spiritu preconante, illi demoniaco bacchantes spiritu, pleni furoris et insanie perstrepunt undique clamore confuso: En ecce adest seductor ille, sacrorum nostrorum et totius inimicus patrie; equum est ut debitas sumat suo sanguine penas. Tum uero ex proximis sepibus palos rapiunt, detruncant et exacuunt, ut ueluti assolet fieri, lapidibus, sic eum illis sudibus perimerent. Sed taliter inardescente aduersus uirum sanctum furore malignantium, Deus suorum protector fidelium protexit illum sub uelamento alarum suarum. Denique sicut ipse Dominus iehsu olim a  perfidis Iudeis ad supercilium montis ad precipitandum perductus, sue uirtutis potentia transiens per medium illorum ibat illesus , sic et iste famulus suus eiusdem Domini sui munimine circumseptus per medium se necare cupientium et ipse transiit intactus. Inter ipsos tamen quidam fuerant sane mentis, quorum corda Deus tetigerat, qui hec fieri in sanctum Dei omnimodis prohibebant. Quorum unus ceteris honoratior, nomine Bruto, stans in eminentiori loco, ita protestatus est: O uiri, quicunque adestis cordati, auribus percipite uerba oris mei: Frequenter ad nos quarumdam gentium Nortmannorum, Sclauorum ac Frisonum uenerunt legati, quos more solito cum pace suscepimus, uerba legationis diligenter tractauimus, et honorifice auctos  muneribus ad propria remisimus. Et ecce nunc legatus summi Dei deferens nobis mandata uite ac nostre salutis, non solum spretus et contemptus est a nobis, sed etiam insectatus iniuriis, ac pene subiit discrimen mortis. Quam uero sit potens, qui illum destinauit potenter ostendit cum de manibus nostris eum tam potenter et mirabiliter eripuit. Unde et ea que comminando uobis prophetauit futura, siue uentura procul dubio experiemini nimium uera, dum ea iudicio Dei sui, qui tam potens est, nobis fuerint illata. Huiuscemodi redargutionis ac potius terroris sermonibus perculsus aliquantulum est immansuetus eorum animus, et communi decreuerunt consensu ne a quoquam impeteretur ille Dei nuntius, sed quocunque uellet ire absque ulla lesione pergeret securus.

 XIu. Igitur sanctus et humilis corde Lebwinus, ab insectatione malignantium diuina uirtute tutus, benedicebat Dominum quia laudabilis et gloriosus est in seculum. uidens autem se non posse assequi ponendo pro fratribus animam quem summopere desiderabat martyrii fructum, licet abnegando seipsum et tollendo crucem suam post Christum, crucifigendo carnem cum uitiis et concupiscentiis in fame et siti, in uigiliis ac ieiuniis et laboribus plurimis, que cuncta libenter ac patienter pertulit, longum in pace traxit martyrium. Indeficientem tamen in se retinens plenum feruore caritatis animum, iniunctum sibi a Deo sui apostolatus efficaciter administrabat  officium. Quis enim digne sufficienterque ualeat eius doctrine et uerborum gratias enarrare quibus multos ab iniquitate conuertit? De hoc namque uiro recte per prophetam predictum est: Lex ueritatis fuit in ore eius . Itemque: Labia sacerdotis custodiunt scientiam et legem requirunt ex ore eius, quia angelus Domini exercituum est . Quo euangelizante uerbum ueritatis parata est sedes Dei in corde populi sibi credentis, et testimonia eius credibilia facta sunt nimis . Sermo denique ipsius audientes omnes in fide et opere edificabat et feruorem sancte caritatis inflammabat. Ad hoc illud concurrebat quod maxime sermonem docentium corroborat, quia quod ore monebat, opere exercebat. Post innumera igitur ab ipso patrata sanctarum uirtutum  documenta pariter et exempla, cum nullius pene temporis interpolarent spatia quibus aut sui aut simul aliorum profectus non quereret emolumenta, exemplificatum uirum sanctissimum in totius sacre religionis, Deoque beneplacite conuersationis gratia, iam agmina reposcebant celica, conciuem sibi debitum et predestinatione diuina et morigeratione sibi condigna.

Xu. Presentabantur quoque Deo angelico ministerio cari Lebwini uota, que mente et opere uocis sue erant harmonie consonantia, sic ad ipsum iugiter proclamantia: Quam dilecta sunt, Domine uirtutum, tabernacula tua! Concupiscit et deficit in his anima mea . Itemque: Sitiuit in te anima mea. Quam multipliciter tibi caro mea ut uideam  uirtutem tuam et gloriam tuam ; et iterum: Sitiuit anima mea ad Deum uiuum, quando ueniam et apparebo ante faciem Dei mei?  Sed quia hoc eius inexplebile desiderium mentis retardabat sarcina corporee molis, nec aliter adipisci poterat edificationem ex Deo, domum non manufactam eternam in celis  nisi fieret dissolutio domus sue terrestris huius mundane habitationis, ille qui est igneus fons animarum, qui in effigiatione hominis fouens elementa, dissona dedit esse consona, decreuit hec in beato uiro, ut iam resoluta seorsum proprios reuocarentur in ortus et caro in suam redigeretur originem, spiritus iret ad eum qui misit illum. Missis ergo ad exsequenda conspicius sue dispositionis cooperatoribus, qui sunt administratorii  spiritus in ministerium missi propter eos qui hereditatem capiunt salutis , iubet rescindi ligamina pectoris. Relaxantur artus, expediuntur latebre, animeque difficiles more. Illa tandem reseratis sibi claustrorum ianuis, exilit alacris, ac luce clarius mirantibus iungitur celicolarum turmis, cum quibus hymnizando penetrat aulam regni celestis, pridie Idus mensis Nouembris, et percipit a benigno remuneratore suo hereditatem incorruptibilem et incontaminatam et immarcescibilem , conseruatam sibi cum omnibus sanctis, quam oculus non uidit, nec auris audiuit, nec in cor hominis ascendit, quam illi et omnibus se diligentibus Deus ab eterno misericorditer preparauit , atque preparatam huic iuxta sui presagium nominis sibi charo  amico dignanter attribuit, affatus illum alloquio amicabili: Euge, chare mi, euge, serue bone et fidelis, quia super pauca fuisti fidelis, super multa te constituam, intra in gaudium Domini tui . Hinc illa sancta sancti uiri anima secretarium laudis eterne ingressa, primaque beate immortalitatis stola induta, ineffabili exhilarata letitia, utpote perenni uiuens gloria, concinnenti cum omnibus sanctis spiritibus melodia decantans alleluia, fugiter Deum in eterna collaudat secula.

XuI. Sane pura ac munda corporis eius urna in qua reposita fuerat felix anima, que multos cibauerat uelut celesti manna humore reconditur cum debita honorificentia in ecclesia portus Dauentriensis.  Cui loco hoc inditum constat uocabulum a Dauone quodam, honorifico ac potenti uiro, S. Lebwino, dum adhuc uiueret, familiarissimo. Ecclesia autem ipsa ab eodem sancto uiro et quibusdam fidelibus, ut iam diximus, constructa, sed ab infidelibus exusta, iterumque est reedificata, scilicet tempore quo primum ad dandam scientiam salutis  incredulis olim Saxonibus, per beatum doctorem Lebwinum uisitauit eos oriens splendidissimus illuminare in tenebris, et in umbra mortis sedentibus, ut in uiam pacis dirigeret eorum gressus ipse sol iustitie Christus, in secula benedictus . Decursa igitur, utcunque potuimus, de gestis beati confessoris Christi Lebwini narrationis serie, libet pauca de inuentione eius subnectere.

 XuII. Post felicem illius ad celestia transitum hostis instinctu maligni contigit Saxones, quorum maxima pars adhuc in infidelitate durabat, basilicam qua sacrum corpus iacebat humatum, iterum succendere, et cuncta circumquaque uastare. Et cum per triduum eius quererent sepulcrum, Deo prouidente, reperire nequiuerunt. Unde accidit ut idem locus diu solitudinem pateretur.

XuIII. Interea Gregorio uenerabili abbate, cuius supra mentionem fecimus, ab hac instabili habitatione in domum eternitatis migrantes, consanguineus eius Albricus dignitatem suscepit Traiectensis cathedre. Qui cum haberet quemdam uirum Deo dignum, sibi speciali affectu deuinctum, nomine  Ludgerum, postmodum pontificali honore sublimatum, sic affatus est eum: Mi frater carissime Ludgere, cum nouerim ea que ad diuinam pertinent religionem studiose exquirere, hortor ac postulo, loco illi quo sacrum corpus Lebwini Christi sacerdotis reconditum fuit, te curam impendere, et ut a te, Deo reuelante, inueniri ualeat, magnopere elaborare atque ad concinnandas Deo laudes templum inibi super illud edificare. Qualis etenim quantusque uir fuerit, tua fraternitas optime nouit. His acquiescens monitis egregius Ludgerus, omni adhibita sollicitudine, agrum in quo thesaurus ille erat absconditus excolit pro uiribus, similis homini bonam margaritam querenti studiosus. Et quamuis minime quod desiderabat ualeret inuenire, mestus oppido tamen  intra spatium loci quo putabatur contineri, cepit basilicam edificare. Sed bono uiro bona querenti non defuit manifestatio bonitatis Domini. uisum denique ei est in somnis sanctissimum Christi sacerdotem Lebwinum secum loqui, et sui detegere locum sepulcri, seque ita affari: Laudabile, inquit, ac Deo placitum tuum approbo studium, mi frater amantissime Ludgere, quod ad honorem nominis Dei templum iam olim dirutum conaris restruere. Mei uero membra corpusculi reperies remoto hoc quem erigis, pariete australi. At seruus Domini Ludgerus nichil hesitans de uisione, aggregati Christi plebisque plurima concione atque subruto quem erigebat pariete, in loco sibi preostenso, quod desiderabat, se  gauisus est inuenisse. Oblata itaque Deo, ut dignum erat, in hymnis et psalmis gratiarum actione, dilatari fecit spatium edificii illius quatenus inibi laudaretur thesaurus a se, Domino reuelante, repertus. Quantum denique sit pretiosus ab eo tempore  usque in presens signis declaratur ac uirtutibus que per eius merita in suos fideles operari semper dignatur ineffabilis potentia benigni Iesu Dei et Domini nostri. Qui cum Patre et Spiritu sancto uiuit et regnat per infinita secula seculorum. Amen.



[COMMENTARIUS HISTORICUS.]





MONITUM IN OPUS SEQUENS.

Commentarium historicum de sancto Ionato ad diem 1 Augusti ediderunt Bollandiste, in quo intermiscentur fragmenta sermonis Hucbaldi de eodem sancto, et ad calcem legitur historia eleuationis corporis sancti Ionati ab Hucbaldo scripta. Disquisitionem hanc eruditissimam hic exhibemus, que sunt Hucbaldi Italico charactere distinguentes.





DE SANCTO IONATO CONFESSORE ABBATE I MARCHIANENSI IN BELGIO COMMENTARIUS HISTORICUS.




§ I.---Notitia loci et sancti, eiusque gesta et etas.


1. De celebri hoc cenobio, a uero Belgii apostolo S. Amando cum tot aliis condito, quod Martiane, Marcenie et Marcene aliisque modis inflectitur, iam toties in Actis nostris loquendum fuit, tum presertim cum de primo eius auctore ad 6 Februarii, tum de eius dotatore et dotatrice Adalbaldo 2 februarii, et S. Rictrude 12 Maii fuse ac erudite disputatum est; quemadmodum et ubi de Eusebia filia 16 Martii; toties, inquam, agendum fuit, ut hic pluribus supersedere possemus, nisi paucula saltem premittenda forent, que cum primo loci abbate singulari quadam unione connectuntur. Et situm quidem satis breuiter describit cenobii eiusdem  chronographus, in hac parte minime suspectus, dum ait: »Marchianensem locum circumfluentibus aquis et palustri arundine circumdari, habereque uersus aquilonem siluam grandem, ad Australem partem fluuium Scarpam, qui labitur ad orientem, ex cuius utraque parte adiacent prata herbis palustribus strata.« Iacet inter Duacum et Elnonem siue Amandapolim  tribus circiter utrinque leucis dissitum. De primis rerum angustiis, deque amplissimis possessionibus, quibus postmodum a S. Rictrude ditatum est, consulenda eius uita, cap. 2.

2. Chronicon apud nos ms. ita rem explicat: »In eodem uero loco primum sexus masculini personis,  ad seruiendum delegatis, pastor uigilantissimus et procurator interius exteriusque uir fidelis et simplex Ionas donatus est eis. Qui beati Amandi  pontificis discipulorum unus, eius sacra eruditione admodum informatus, ad hoc officium idoneus inuentus est. Sed non post multum temporis altiori inuestigatione consultum est, ut quoniam gloriosa mater Rictrudis loci fundatrix, et uniuersorum que ibi contradita fuerant, domina in illo sancto contubernio inter seruos Dei famulari uidebatur, congruentius foret secundi sexus fideles ibidem ad seruiendum immittere, et illius sancte inhabitationis primatum sanctimonialium ordinem obtinere. Semoto siquidem, pace eorum, adhuc modico uirorum conuenticulo, nobiles matrone illuc undique certatim confluunt; religiose uidue, que uere uidue erant, alacriter concurrunt; puellaris etiam pudoris iuuentus casta introducitur, spiritualis gymnasii  palestram omnes in commune aggrediuntur. Fit interim locus pudicitie domicilium, schola uirtutum, ouile Dominicarum ouium, ad que omnia Rictrudis ter beate animus uehementer exsultat in Domino dominorum.«

3. Hec ad aliquam seriem reuocat Mabillonius, iam dato textu non plane conformi in Obseruationibus preuiis sec. II, pag. 938, ubi una lugendas preclari cenobii uicissitudines paucis memorans, ait a SS. Amando et Autberto epp. uI Kal. Nouembris solemniter dedicatum fuisse in honorem apostolorum Petri et Pauli: Cui monasterio, inquit, S. Ionatus abbas primus prefectus est. Duplex eo in loco a primo condita fuit congregatio, monachorum ac sanctimonialium; illis Ionatus, his Rictrudis preerat.  Monachos illic primum, deinde paulo post, hoc est anno circiter 647, uirgines Deo sacras fuisse collocatas in gratiam S. Rictrudis dotatricis, tradit  chronographus Marchianensis. uastato a Normannis monasterio an. 879, sanctimoniales paulatim ad deteriora lapse sunt, donec Balduinus, cognomento Barbatus, eliminatis feminis, monachos substituit, accito Lietuino, uedastini cenobii abbate clarissimo; qui postquam locum rexit annos nouem, Alberico discipulo suo regimen Marchianense imposuit. Alberico anno 1048 mortuo, S. Poppo Stabulensis ac, decurso mense, Popponi Wido successit. Atque hinc satis recte fluit abbatum Marchianensium successio in Gallia Christiana, quam inter S. Ionatum et Lietwinum nusquam reperies.

4. Porro S. Ionatus, de quo hic potissimum agimus, ex Elnonensi cenobio ad regendum Marchianense a S. Amando destinatus, non soli isti prefuit, sed et  ipsi etiam Elnonensi, ut ex eiudem monasterii chronico ostendit Cointius ad annum 643, num. 2. Chronici uerba sunt: »Amandus de grege sibi commisso sollicitus, Traiectensem suam diecesim uisitare disposuit: antea tamen Elnone uices gerentem suas in abbatem suum ordinauit discipulum, nomine Ursum, qui annis aliquot laudabiliter rexit, ac tandem beato fine quieuit. Cui a beato Amando ordinatus successor sanctus Ionatus, uir modestissimus, ipsius monasterii monachus, quem pridem Marchianis instituerat idem beatus Amandus primum abbatem.« Preclare meriti essent citati iam supra chronographi, si, quod ipsorum erat, gesta singula singulis annis innexuissent, quemadmodum et illud quod refert ex ipsis Cointius ad annum 653: Amando, liminibus  apostolorum uisitatis, Elnonensem repetente locum, Marchianas Ionatum repetisse reperimus, ubi post mortem etiam B. Amandi aliquot lustris regulariter uiuens, diuersos utriusque sexus ad religionem induxit et castitatem. Lustra illa satis apposita ratione exponere, non usque adeo obuium esse infra patebit manifestius.

5. Ceterum de iam dictis aliisque preclaris haud dubie sublimibusque S. Ionati uirtutibus ac gestis plane illustribus, equidem minime dubitauero; uerum ex chronographis nostris, siue Elnonensi siue Marchianensi; eruere nemo est qui studuerit hactenus, ut prorsus non intelligam quid sibi uelit Siluii editor Bellecampius  dum in sua Marchianensi antiquitate,  multa magnifice pollicitus, sic notanter scribit pag. 505: »Sed longe plura de nostro sanctissimo presule Ionato Marchianensi suppeditare meditamur, cum de ipso in Hagiologie nostre Marchianensi agetur.« Hec, opinor, idea operis nunquam perfecti, quodque lucem non uidisse, ex eo colligere est, quod nec maiores nostri, neque Mabillonius Hagiologie istius usquam meminerint. Susceperit fortasse Bellecampius huiusmodi prouinciam, at morte preuentus absoluere aut typis edere non potuerit, manseritque adeo conatus iste inter chartas Marchianenses, quas utinam consuluisset domnus sancto nostro Synonymus, hodiernus predicti cenobii prior, apud quem frustra per amicos institi; quorum repetitas preces eque ac  meas modo certe non satis urbano, neque honesto uir iste non ita pridem repulit et respuit, non usitato in huiusmodi rebus exemplo, dum ea sola flagitarem documenta, que ad S. Ionati patroni sui gloriam conducere poterant. Cetera non prosequar.

6. Iam ad sancti etatem quod attinet, eam eque dubiam et obscuram reliquere chronogrophi nostri, nusquam, uel remote, indicantes quo circiter anno in lucem editus sit, quo factus monachus, quo abbas institutus, quandiu solus, quandiu cum sancta Rictrude rexerit, quandiu utrumque cenobium Elnonense et Marchianense, quo demum anno laborum premium a Domino consecutus sit. Pugnat, certat, mirumque in modum luctatur Bellecampius, ut uersiculum suum Blandiniensem, nescio a quo confectum,  tueatur:

In sexcenteno deno fundauit Amandus
Anno Blandinium, patronum dans illi Petrum
Cum autem eiusdem omnino etatis statuat cenobium suum Marchianense cum dicto Blandiniano, ineluctabili consequentia se euicisse existimat, iam ab anno 611 exstitisse cenobium suum Marchianense, eodemque anno, si Superis placet, S. Ionatum ibidem prefuisse, quo forte necdum natus erat: idque toties contra aduersarios quoscunque repetit et inculcat, ut nauseam omnino creet legentibus. Nimirum a chronographo suo didicerat sanctum Amandum obiisse anno 651, natumque adeo 571; que multorum satis diu implexa fuit opinio, pridem tamen ab Henschenio  conuulsa Commentarii sui § 11 et seq., unde et lustra ista ruunt, quibus S. Amando superuixisse S. Ionatum eque inepte statuit iam dictus chronographus, atque ex ipso Bellecampius.

7. Aduerte, obsecro, paradoxum. uiri istius thesis est fuisse abbatem Marchianensem S. Ionatum ab anno iam dicto 610, uel 611, eam suam epocham pro aris et focis acerrime propugnans, ex preconcepto illo suo Achille, quod S. Amandus obierit iam nonagenarius anno 661, ubi iam demonstratum diximus, obiisse anno 684. Lustris porro aliquot, superstes ei statuatur S. Ionatus: lustra aliquot, saltem terna aut quaterna designant, unde necessario fiet consequens, sanctum istum ultra finem seculi uII superuixisse; fuisseque adeo abbatem Marchianensem  totis nonaginta et amplius annis, ut primis respondeant ultima: quod priusquam admisero, alia quam chronographi istius auctoritate a Bellecampio aut symmistis demonstrare cupio. Nonagenarium obiisse S. Amandum in confesso est: si autem mortem eius innectas anno 661, natum oportet 571, cum uero quadragenarius circiter supponatur exstruxisse cenobia, tam Blandiniense quam Marchianense, en tibi aptissime annum sexcentenum et denum: uerum si ad annos septem et uiginti omnia remoueas, ut planissime remouenda omnia demonstrat Henschenius, clarissime perspicies, machinas omnes Bellecampianas sic corruere ut tractatus ipsius bene longus in fumum abeat.

 8. En modo aptiorem uite S. Ionati ex Henschenio chronotaxim. Statuit is loco citato, probatque euidenter, cepta Gandaui monasteria, tum Bauonianum, tum Blandiniense anno 636, Elnonense exstructum 638, Marchianense uero anno demum 645, cui idem presul Amandus discipulum suum eo tempore prefecit Ionatum uenerabilem uirum, ordine monachorum colligendorum prescripto. Quod uero supra diximus, commendatum etiam predicto Ionato Marchianensi Elnonense cenobium, id factum quando episcopalem curam renuntiauit Amandus, et limina apostolorum pro tertia uice repetiit, anno nimirum 650. Annis autem post duobus, occiso S. Adalbaldo, S. Rictrudi castitatem suasit, que non diu post ad Marchianenses accessit, eo quod  supra dictum est modo, eaque sub S. Ionati directione, sanctimonialibus prefuit usque ad annum 688; Ionatus uero, laboribus et meritis plenus, sanctam illam secutus creditur anno circiter 690, ut uerosimiliter deducit Cointius, ad dictum annum, num. 25, hoc argumento. Quod cum regimen istius monasterii penes moniales fuerit per annos trecentos triginta tres uel circiter, si ab anno quo inde pulse sunt 1024, uel, ut alii, 1028, retrocedatur, non uidetur S. Ionato uita longior tribui posse: certe, quod sciam, necdum eo usque S. Ionati etas illustrata fuit hactenus. Iam ad eius cultum et elogia procedamus.



§ II.---Cultus sacer et breuia hinc inde elogia.

9. Hic paucis complexurus sum omnia, que ad  antiquum sancti cultum conducentia reperiam, iis scriptis sepositis, que longis ambagibus de sancti uita et gestis nil amplius nec certius memorant quam ea fideliter ex monumentis qualibuscunque Marchianensibus desumpserint Molanus et Mireus, quorum textus, uti et paucorum martyrologiorum mox referam. Ad chronici textum de lustris aliquot quibus S. Ionatus S. Amando superuixerit, diserte additur: »Eius festiuitas agitur Kalendis Augusti.« Ad eius sepulcrum uero in ecclesia Marchianensi, hos uersus legi loco supra citato testatur Cointius:

Diui Ionati corpus hic sanctissimum
Reconditur, qui primus hanc rexit domum.

uersus reliqui huc non spectant. Ad unum subiicit  Cointius: Post S. Ionati mortem, monachos quos rexerat Marchianis abscessisse, totumque monasterium cessisse monialibus, quibus Clossendis a triennio preerat abbatisse. Que ipsissima est Molani aliorumque receptissima opinio, sic, ni fallor, intelligenda, ut monachi uirginibus regendis substiterint, quo saluetur diploma Caroli imp. a Mabillonio adductum, ubi seculo IX de fratribus eque ac sororibus mentionem fieri ostendit. uerum de hac re iam toties disputatum est, ut telam illam non lubeat denuo exordiri. Sancti cultum prosequamur.

10. De eo satis mirum est, in antiquioribus sacris fastis nullam usquam fieri memoriam, ne quidem  in recentioribus tabulis ecclesiasticis, preterquam Belgicis, si Ghinium excipias, qui S. Ionatum canonicis suis satis liberaliter accensuit. De etate Usuardi Aquicinctini alibi disputauimus, ubi ipsum ad seculum circiter XIII referendum censuimus: atque hic primus ac uetustissimus, qui de S. Ionato meminerit his plane uerbis: »Marcianas, depositio S. Ionati abbatis.« Paulo clarius Molanus, ex quo et Canisius: »Eodem die, natalis S. Ionati confessoris, discipuli S. Amandi;« que in posterioribus editionibus paulo breuius repetit. De eo etiam meminit Wion cum ceteris monasticis, quos inter nitide ipsum annuntiat Meinardus, hoc modo: »Marcianis, S. Ionati abbatis, discipuli, S. Amandi, et patris spiritualis S. Rictrudis;« quibus uerbis omnia ferme  complexus est, que de S. Ionato memorie prodita sunt, cum de cetero gesta eius aut nemo ex professo prosecutus sit, aut per uastationes interierint. Nam que sub Hucbaldi nomine circumferuntur, non uite historia sunt, sed mera oratio in sancti honorem concinnata, preter aliam uerbosissimam sub Gualberti nomine, ex qua id demum eruitur, sancti corpus Saliacum translatum fuisse, indeque Marchianas relatum, quodque in aliqua supplicatione exstincte faces, igne celitus emisso, reaccense fuerint, ut uidebis § sequenti.

11. Elogio proprio Ionatum more suo ornat Saussayus: »Marcianis prope Duacum in Flandria diecesis Atrebatensis, depositio S. Ionati abbatis et confessoris, qui discipulus S. Amandi, omni uirtutum  decore adornatus enituit, exemplisque et orationibus multos ad Christum adduxit. Beate siquidem Rictrudis religiosus informator, fratrumque et sanctimonialium loci eiusdem constitutus , director; utriusque uite precepta, actis et moribus sic prebuit, ut immaculato calle, tramitem ad celum iisdem premonstrauerit; demumque sancte conuersationis ditatus meritis, exuta carne, spiritum supernis ciuibus in gloria sociandum, feliciter ad Dominum transmiserit.« Habeat hic locum citatus supra Ghinius, tametsi in anno obitus aberret; sic ferme Molanum contrahit: »Marcianis, depositio sancti Ionati abbatis, sancti Amandi discipuli, qui omni uirtutum decore adornatus, exemplis et orationibus  multos ad Christum adduxit. Ibidem requieuit in Atrebatensi diecesi circa annum Domini 670.« Secutus hic haud dubie Ghinius eorum opinionem, qui S. Amandum obiisse censent anno 661.

12. uerum rem omnem et solidius et elegantius complexus est Molanus ipse in indiculo sanctorum Belgii, ut aliunde elogia accersenda non sint, ita habet: »Sanctus Ionatus confessor, discipulus S. Amandi, primus fuit abbas Marcianis siue Marcenis, ac ibidem eleuatus quiescit. Fuit omni uirtutum decore adornatus, exemplis et orationibus multos ad Christum adduxit. Post ipsum fuit is locus annis fere trecentis triginta tribus uirginum monasterium, quibus prima prefuit sanctissima Rictrudis. Locus est  pietate et amenitate celebris, haud procul a Duaco in Flandria, diecesis Atrebatensis. Natalis incidit in Kalendas Augusti, eleuatio in sextum Iduum Aprilis, ut eo die inter pretermissos notatum inuenies.« Eadem ferme Molani uerba, sed mutata tantillum phrasi, in Natalibus sanctorum Belgii etiam explicantur; in quibus omnibus aperte elucet Molani sententia de monachorum post obitum S. Ionati recessu, et post trecentos triginta tres annos, sub Balduino Barbato, pulsis sanctimonialibus, ad ipsum cenobium reditu. Neque abs re erit hic adiungere que tradit Mireus in Fastis Belgicis, ut aliorum defectum tantisper suppleant. En eius uerba:

13. »Amandus Traiectensis et Autbertus Cameracensis episcopi monasterium Marchianense a sancta  Rictrude, Adalbaldi, ducis Duacensis uidua, constructum, in honorem sanctorum Petri et Pauli uI Kalendas Nouembris dedicarunt. In eo cenobio primum monachis ad seruiendum Deo constitutis, pastor uigilantissimus datus est Ionatus, beati Amandi discipulus. uerum postea rationi consentaneum uisum est , ut ibidem et sanctimoniales collocarentur. Que quidem per annos trecentos triginta tres uel circiter ecclesiam Marchiamensem rexerunt. Post Normannicam uastationem, Leduinus abbas uedastinus, petente Balduino Flandrie comite, monachos Benedictinos eo in loco collocauit, ut fusius in chronico manuscripto Marchianensi narratur, quod et  exstat in Rubraualle: atque hec sunt uulgata typis elogia que de S. Ionato describenda censuimus.« Pergit Mireus uersus referre, qui in ambitu chori Marchianensis leguntur, quibusque enumerantur uaria sanctorum corpora ibidem deposita, inter quos et illi duo quos supra ex Cointio dedimus. Qui ceteros nosse cupit, fontem ipsum adeat.

14. Nullam usquam exstare S. Ionati uitam aut Legendam, inde omnino colligitur quod in Actis Sanctorum Benedictinis tam ieiune de eo agatur, ut ex Actis ipsius sancte Rictrudis tomo II, a pag. 937, paucula assignentur, iam relatis adeo conformia, ut describi non mereantur. In Obseruationibus preuiis inter ceteros sanctos Ionatum laudat editor quod in cenobio Marchianensi floruerit. Pag. 944  refertur quod iam diximus, nempe S. Amandum perficiendo ordinandoque monasterio discipulum suum prefecisse S. Ionatum uenerabilem uirum, cuius adhuc in eodem monasterio sacrum corpus habetur reconditum: in quo et monachorum ordinem beatus Amandus haberi uoluit, sed iam dictus abbas sanctimoniales  aggregauit. Que quomodo et quandiu isthic perstiterint, ex supra explicatis non obscure datur intelligi. Deploranda ea tempora successere, quibus et disciplina inter moniales omnino intercidit, et quidquid eo loco supererat, barbaris preda fuit, ut et ipsum cenobium, et que de gestis sanctorum Marchianensium scripta erant, una perierint: id hic  adducamus quod de S. Ionato preterea obiter in Chronico memoratur apud Mabillonium pag. 951.

15 »Dirutis quoque monasteriis, que super fluuium Scarp sita erant, etiam Marchianense cenobium; . . . . . accolis terre fugatis et interfectis, deletum est. Corpora uero sanctorum, que in destruendis ecclesiis recondita fuerant, ad loca tutiora per diuinam prouidentiam salua transportata sunt. In qua destructione deperiit omnis ornatus Marchianensis ecclesie, in chartis uidelicet et priuilegiis et libris et gestis sanctorum, et ceteris rebus ad decorem et usum loci pertinentibus . . . . . uerum in disquisitione eleuationis S. Ionati abbatis, qui fuit discipulus egregii confessoris Amandi, scriptum inuenimus, quod tempore abbatisse Iudith, que  Marchianensi monasterio prefuit tempore Lotharii regis Francorum, adhuc quiescebant in tumulis lapideis, altaribus antepositis, corpora sanctorum, uidelicet beate Rictrudis nobilis matrone, et bonorum confessorum Mauronti atque supradicti Ionati.« Nihil preterea suggerunt monumenta Marchianensia, quod ad sancti gloriam hic illustrandam spectet, preter paucula elogia, iam memoratis conformia, que ex Hucbaldi exhortatiunculis, seu apologia temeritatis, in lectiones quodammodo distributa, decerpi poterunt. Porro historia eleuationis sacri corporis et accensorum cereorum erit materia, ut supra dicebam, sequentis paragraphi.

16. Sic igitur Hucbaldus lectione 3, adducto Scripture loco: Si uis perfectus esse, etc., de sancto nostro  loquitur: Cuius precepti sanctus Ionatus non impiger effectus obtemperator, beatum Amandum presulem sacrum et populis destinatum a Deo ueredicum doctorem humiliter adiit; ut cuius informari cupiebat mirabili doctrina, opera sancta que magnificus ille operabatur, plena imitaretur obedientia. Quem idem presul deuote assumens, omnes eum Christiani dogmatis obseruantias docuit, et Dominice seruitutis mandata ei prudenter iniunxit. Qui tanti magistri preceptis obsecundans, seipsum fidelem exhibuit famulum, probaque conuersatione multos excitauit ad diuinum seruitium. Tum pergit lect. 4: Igitur hi uiri sancti Amandus atque Ionatus, in domo Dei uelut clara lucentes luminaria, densissimas infidelitalis et peccati pellentes tenebras, celestis lumine claritatis  uniuersos aspergebant; atque exemplis et orationibus multos ad regnum in celis repromissum feliciter introducebant. Eamdem plane uenam sapiunt, suntque eiusdem omnino sententie congesta ibidem reliqua elogia S. Amando eque ac S. Ionato communia, donec lectionibus 8 et 9 nonnulla predicat Hucbaldus que huic paulo magis proprie adaptantur, in hunc modum:

17. Per Martianas quippe monasterio sanctum uirum et per cuncta laudabilem Ionatum ad perficienda que minus erant, et ad sanctitatis regulam in omnibus conseruandam preposuit, precipiens ei, ut semper ad augmentandum queque erant sancta, in dies amplificaret. Qui sanctus uidelicet ad hoc ordinatus abbas  Ionatus obediens, iussa impleuit, et ob id in recompensationem, eterne glorie coronam accepit. Sane ad seruiendum Domino S. Amandus monachos in Marcianis aggregare disposuerat, sed Ionatus, concessa sibi potestate ab ipso, uirginalem mentis et corporis diligens pudicitiam, sanctimoniales ibi esse instituit. Fecit hoc fortasse inspiratione superna edoctus, ut postmodum beate Rictrudi eiusque filiabus, sanctis utique uirginibus aptus esset locus, et condigne a conuentu seculari remotus. Feruor itaque Dominice dilectionis in sancto Ionato laudabilis et multiplex, non modicam sanctarum uirtutum segetem cumulauerat, atque bonitatis ipsius famam longe lateque diffuderat. Erat enim castus corde, humilis mente, uultu serenus, omnibus affabilis, uniuersis amabilis.

 18. Quoddam denique speculum et exemplar sancta Rictrudis et omnes cum ipsa habitantes habebant in ipso, quas idem sanctus uerbis demulcebat, exhortationibus animabat, atque operibus sanctissimis ad summa sanctitatis culmina prouocabat. Quid plura? Ita in eo gratia singularis eminebat, ut quemadmodum gemma exquisita in auri fabrica laudabiliter et decenti ornatu composita, decoris sui gratiam ostentans, uidentes ad se Amandum illicit; ita is e beatus, omni decore uirtutum adornatus, Deo et bonis hominibus apparebat gratiosus. Talis igitur et tantus cum esset beatus et sanctissimus hic Pater noster Ionatus, uocationis sue instante termino, abstractus a mundo, per diuinam gratiam collocatus in celo, una cum sanctis omnibus nomen Domini benedicendo, beate felicitatis  gaudio confouetur sine fine letando. Sepultus autem est Marcianis in eminentiori loco et ueneratur ibi ab omni populo, ad laudem Christi, perque ipsius merita et orationes prestantur egentibus condigna remedia, ut appareat omnibus, quoniam in sanctis suis est omnipotens et mirabilis Deus.



§ III. Sacri corporis eleuatio, translatio et relatio.

19. Post exhortatiunculam de qua modo egimus, subiungit idem Hucbaldus hunc titulum: Qualiter eleuatum est corpus sancti Ionati confessoris Christi, totamque rei geste historiam prosequitur per alias nouem, sed breuiores lectiones, quas hic ordine suo fideliter describimus, obseruatis tribus uoculis barbaris, quas explicare non negleximus. EX LECTIONE  I: Marcianis est monasterii locus, a beato Amando in honorem S. Petri apostolorum principis consecratus. Ecclesia quidem honesto schemate et decore satis congruo perornata; sed inde multo decentior et amabilior uiris spiritualibus refulget, quod sanctorum inibi quiescentium pignora conseruat, quorum suffragiis plebs deuota nititur, gratia superni roris abundans et fecunda subministratur. Ibi monachorum ordo ad honorem sanctorum psalmis, hymnis et canticis spiritualibus diuine maiestati coniubilat, locumque sanctum ministratio angelorum frequens inuisitat, et oratio deuote petentium ad aures diuini auditus euolando festinat.

20. LEC. II. In hac itaque ecclesia corpus beati  Ionati in eminentiori et quasi sacratiori loco debito fidelium more sepultum est, ita tamen imis terre uisceribus commendatum, ut supra trabibus duplo et in transuersum positis, magnoque apparatu lapidum et cementi mole composita, omnibus non pie querentibus inueniendi illud facultas omnino negaretur. Loca sanctorum et sepulcra ibi absque tituli signo superposito solummodo altaribus ante positis uenerabantur, sicut etiam fit adhuc in Italia et in ipsa Roma, sancti Petri ac sanctorum innumerabilium ossibus et puluere gloriosa. Cum autem secreto diuini consilii instinctu aliquoties sanctorum reliquie ad conspectus humanos subriguntur, feruentior utique et erga cultum ipsorum auidior animus incitatur; sicut factum est in eleuatione supradicti Patris Ionati, quando se, frequenter  repetita admonitione, eleuari iussit, et incolarum sui loci simulque totius plebis mentes et animos letificauit. Cuius eleuationis modus, ut cunctis legere uolentibus innotescat, humili charactere et rustica locutione ita manifestius fiat.

21. III. Quoniam diu, sicut supra dictum est, sanctus Ionatus sanctaque Rictrudis et beatus Maurontus in imis terre uisceribus mandati, sine ullo titulo sepulcris superposito iacuerant, tamen aliquando Dei permissu et uoluntate in uigilia que Dominica habebatur, beatus Ionatus procerus corpore, decorus aspectu, capite cygneo, uestimentorumque indumento reuerendus, cuidam congregationis sue presbytero, nomine Malgero, blandus et letabundus apparens ait: »uade, inquiens, de parte mea; et abbatisse Iudith precipe   ut ossium meorum reliquias eleuari et ad conspectus omnium submoueri faciat.«

22. Iu. Cum uero presbyter, ad hoc manifestandum se minus idoneum esse, et neminem crediturum diceret, blandus iterum, post admonitionem repetitam, subintulit, dicens: »uide ne iussui meo inobediens factus, dignus uidearis inauditis uerberibus.« Hoc factum est terna apparitionis admonitione; sed negligentia ipsius presbyteri atque inobedientia ad effectum minime peruenit eleuatio iussa. Idem tamen Malgerus, precepto sancti multum stupens, atque ob illusionem factam ad se, timens uideri mendax et falsiloquus, crebra ducens ieiunia, orationibus et eleemosynis expetens et aperiens huius oromatis   mandata, cum ecce in alia Dominice obseruationis uigilia sanctus Ionatus eodem schemate quo supra, baculum manibus tenens, eumdem presbyterum super scapulas percussit et dixit: »Quia uoci mee in bediens factus, nequaquam reliquias meas eleuari iussisti, ex hoc iam panis edulium non percipies, usque ad tempus tibi debitum.

23. u. Euigilans autem Malgerus, statim cepit ossibus tremere et toto corpore, simul et panis edulium fastidiens, licet inuitus, quod diu celauerat, confessus abbatisse Iudith que rectrix erat cenobii, denuntiauit, ac multo suasu cum lacrymis efflagitabat eleuationem tanti Patris celerrime perduci ad effectum. Ipse uero presbyter panis edulium toto fere anno fastidiens,  paruis et permodicis aliorum ciborum contentus refectionibus, non modice anxius diem eleuationis aduenire gaudebat. Sed impedientibus mundani negotii ineuitabilibus causis, subrepente quoque negligentia, opus hoc aliquantulum est prolongatum.

24. uI. Transacto autem unius anni non pleno curriculo, abbatissa Iudith a sede Cameracensi ministros et fideles suo pontifici accersens uiros, ad corpus sancti Ionati submouendum debitam curam impendit, trabiumque connexionem, quam superius super eius sepulturam diximus coaptatam, et lapidum atque cementi non modicam efferens molem, iuxta quod summopere desiderabat, tandem inestimabilem uoti sui thesaurum, id est, corpus illud honestum positum in tumulo reperit, cuius ossa et cineres clericorum manibus  in sericis indumentis excipi fecit.

25. uII. Quas postmodum reliquias in titulo super sepulcrum eius posito, id est in illa apparione, quam repam  uulgari usu appellant, recollocauit. Ubi etiam sanctorum, matris uidelicet et filii, id est, Rictrudis et Mauronti prolis uenuste, patrocinia pretiosa pariter sunt apposita et uenerantur ibi a superueniente populo deuotione plenissima. Post hec autem sanctus Ionatus abbatisse Iudith dignatus apparere, iussioni sue dixit satisfactum esse, insuper totius congregationis, cui preerat, causas promisit se dispositurum fore.

26. uIII. Iam nunc ergo Domini magnalia erga sanctos suos hodierna die cum spirituali celebrantes iucunditate, fratres dilectissimi, oportet nos uotis congruentibus  uenerantes suppliciter adorare, et nomen ipsius quod in uniuersa terra est admirabile, fideliter predicare, cuius magnitudinis pietas immensa et inestimabilis euidenti ratione probatur in electis suis, quibus in eternum ministrat premia sue promissionis. uos igitur sancti Dei, in confessione laudis Dominice positi super celestia, pariterque patrociniis beate societatis copula iunctis in terra, sancte uidelicet Ionate necnon et Mauronte confessores beatissimi, atque beata et uenerabilis matrona Rictrudis, qui pignoribus nostris [an non uestris?] hunc locum honorastis, laudis nostre deuotionem acceptare dignemini, omnique populo poscenti ad uota sancte petitionis succurrite, ut misericordissima omnipotentis Christi clementia peccata nostra pie indulgeat, obliuioni in perpetuum  tradat, uestreque orationis intercessione, perennis uite ianuam nobis aperire, atque in eam nos introducere dignetur. Qui cum Patre et Spiritu sancto uiuit et regnat unus Deus per omnia secula seculorum. Amen.

27. Atque hec de mirabili sacri corporis eleuatione, in fide scriptoris satis dicta sint; reliquum est ut de translatione ac de relatione pauca decerpamus ex grandi ms. pag. 24 in folio, quod annexum dicitur operi Gualberti monachi, de uita et miraculis S. Rictrudis. Tediosa oratio est, cuius totam substantiam nitidius traditam inuenies ad diem 12 Maii, a pag. 104, ubi titulus cap. 3 rem ipsam indicat: uarii maleuoli diuinitus puniti, candele ultro accense: isthic uero paucis narrantur, que scriptionis huius  auctor uerbosissimis tot figuris et perergis ornauit ampliauitque, ut sepe quo tendat aut quid uelit, nequeat intelligi. En titulum: Prologus super miraculum quo Dominus illustrauit confessorem suum Ionatam abbatem sanctissimum. uoces sunt bombisonantes, ampulle et sesquipedalia uerba, ad que subsequitur tractatus ipsius miraculi de candelis exstinctis, sed celesti lumine reaccensis; que omnia satis nitido compendio referuntur loco iam citato. uerbo dictum sit, post necem optimi Caroli Flandrie comitis, ingruentia undique bella, bonorumque adeo Marchianensium direptiones, suaserunt abbati, sacras suas reliquias, atque eas inter S. Ionati, Saliacum transferret, ad loci custodiam, tanquam munimentum celeste, quo multa incolis feliciter cessisse  dicuntur.

28. Dum eo loco deposita essent sacra pignora ac sepius processionaliter circumferrentur, accidit ut faces seu candelle exstincte fuerint, patentique, ut aiunt, miraculo, igne celesti reaccense; que res totius longe compositionis medulla est, sed cui multa alia inopportune admiscentur. Hec inter, quod ad sanctum propius pertinet, notat orator Gualbertus suorum negligentiam in colendo S. Ionato, his plane uerbis: »uerumtamen non sine nutu diuino persepe meditatus sum in corde meo, quod confessor Domini, sanctus uidelicet Ionatus, de quo in nostro climate nunc habetur grandis sermo, iuste habet causari de nostro huc usque, et maxime ab antiquis tam tepido, atque, ut dicitur in Apocalypsi,  nec frigido nec calido seruitio, presertim in eius festiuo sacre depositionis anniuersario, carente proprietate lectionum, et miraculorum eius frequenti euentu, necnon perstrepente tripudio. Unde timendum est ualde, ne quando fauorem suum euomat ab huius loci, quem sua sacra presentia tandiu incoluit, munimine. Quo autem deinde cultu sanctum suum patronum uenerati sint, aut modo uenerentur Marchianenses, frustra qui me inde doceret, quesiui hactenus.«

29. Sequuntur porro ibi confusa nonnulla uenerationis argumenta, usque adeo ut sacra sanctorum corpora Marchianenses ad propriam sedem reportari curauerint. Audi denuo Gualbertum: »Cognouerunt tandem et reipsa experti sunt iidem fratres  Marcenienses, presentiam sanctorum locis humano solatio destitutis, salubriter preesse, non minimum prodesse, terrorem hostibus incutere, bonorum profectui aliquid in dies augere. Namque imminente messionis tempore, dignus Deo minister et digne successor, tam re quam nomine Amandus, monasterii pater, premeditans minorem diligentiam, necessaria occupatione segetum prepediente, circa sanctum confessorem Domini Ionatum ruri adfuturam, demandauit referri condignam sanctarum reliquiarum sarcinam ad emeritum et quasi natiuum, secrete ac sine strepitu fere mundano, Marceniensis cohabitationis domicilium. Igitur iuxta edictum prefati spiritualis patris, relatus est santus  Ionatus ad habitationem debitam et congruam sue pristine conuersationis, atque cum debito honore prosequente fauore multe et maxime Saliacensis, quos sua defensione diu muniuerat, plebis  susceptus reuisit sua, obuia leta necnon dealbata pompa totius congregationis.« Atque hic manum tabule subducimus, quando aliud nichil potuit impetrari.



HUCBALDI MONACHI OPERUM PARS SECUNDA.---MISCELLANEA.



OPUSCULA DE MUSICA.






MONITUM.

Primus forte est Hucbaldus inter omnes antiquo, tam Grecos quam Latinos, qui aliquid scripserit de musica polyphona, quam harmonicam uocamus ex concentu plurium uocum ac diuersarum consonantiarum. Eiuscemodi nimirum Hucbaldi in hanc rem sunt precepta immediata consonantiarum quarte, quinte et octaue consecutione, quam musurgi nostri omnino exclusam ex concentu harmonico uolunt, dum econtra Hucbaldus totum artificium diaphonie sue, ut uocat, seu organi, in mera puta huiusmodi consonantiarum perfectarum consecutione ponit.

Ad fidem mss. uarias edimus eius lucubrationes, que aut eius nomen alicubi preferunt, aut cum eius singulari methodo conueniunt, aut quia sine inscriptione continenter in codicibus ponuntur, cum ueros auctores detegere non licuerit, separanda haud duximus. Primo loco ponimus eius librum de harmonica Institutione ex mss. papyraceo bibliothece ciuice Argentoratensis collato cum mss. Bibliothece Cesenatensis ord. Minor. Conuentualium. Sequitur continenter in cod. Argentor. de harmonica Consideratione Betius, etc., ut in mss. San-Emeramensi sub tit. Alia Musica, usque: Tonum octauum require ut supra. Sequitur porro in codice Argentoratensi Musica , etc., que sparsim ex Aureliano sunt excerpta. Tum De mensuris organicarum fistularum, de Cymbalorum ponderibus, de modis musicis, ac quinque symphoniis seu consonantiis. Ad quorum omnium finem legitur Explicit musica Ubaldi. Eiusdem musicam enchiridialem edimus ad fidem mss. Einsidlensis, Tegernseensis, Salemitani, San-Blasiani, Casinensis, Argentoratensis, cum scholiis in tres partes diuisis, que tamen desiderantur in codice Calinensi, Salemitano, San-Blasiano et Argentoratensi, necnon regio Parisiensi, qui, ueluti etiam Florentinus bibl. Magliab. a principio usque ad finem scatet interpolationibus. Sequitur in nonnullis mss. Commemoratio breuis de tonis et psalmis modulandis. Ad calcem huius opusculi in codice San Blasiano legitur sequens distichon.


Mira uides, lector, iunioris uerba Catonis
   Has cole uirtutes, salua sit alma fides.

Opusculum hoc perscriptum est iis notis musicis, que Hucbaldo sunt singulares. Sequitur in cod. San-Emeramensi sine inscriptione in fine mancum schediasma, in quo, premissa monochordi descriptione, auctori Armonicam regulam enchiriadis describere placuit.





INCIPIT LIBER HUCBALDI PERITISSIMI MUSICI DE HARMONICA INSTITUTIONE.

 Ad Musice initiamenta quemlibet ingredientem, qui aliquam scilicet interim cantilenarum percipere intelligentiam querit, qualitatem siue positionem quarumcumque uocum diligenter aduertere oportebit.

 Et primo que sint equales uoces, atque uniformiter sibi similes: que deinde inequales, et quibusdam spatiis a se discrepantes: ipsorum denique spatiorum quanta habeantur discrimina; quotque etiam uarietatibus ea moderari contingat. Post et  preterea, quot uel quibus sonis, qui uice habeantur elementorum, tota regatur cantilena.

Iam uero his non parui temporis exercitiis tanquam pro foribus assuetum, ad ipsius demum penetralia discipline, acie quodammodo uisus obtusi paullatim, summota caligine, radiata admitti forte donabitur. Quomodo scilicet hec omnia, uel queuis, de quibus ea tractat, consonantiarum rationabilitate congruentissima disponantur numerorum, atque in eorumdem sint exemplar uniuersa composita atque compacta.

Et de equalibus quidem uocibus, quoniam ipse per se patent, nichil aliud dicendum, nisi quod  communis uocis impetu proferuntur in modum soluta oratione legentis; et quod una tantum uox  est, quotiescumque repetantur; ueluti si unicam quamlibet litteram sepius scribas, aut proferas: ut a. a. a. et quod nulla inter eas est consonantia: sunt enim equisone, non consone. Nam in consonantia due uoces a se omnimodo distantes simul concorditer sonant. In his autem uocibus etiamsi a pluribus eedem promantur, nullo tamen a se spatio distant, ut est in hac antiphona  . A Astiterunt reges terre. A. Dum sanctificatus fuero. Et Sebastianus dixit ad Nicostratum, usque ad id: Dignatus est suam exhibere. Et in huiusmodi quidem locis, ubi tot syllabe continuatim sub una uoce iunguntur, nulla eminentiori aut pressiori intercedente, quasi linea in directum deducta, facile equalitas potest aduerti. In quolibet autem diuersi sono cantus, si  queratur que uox alii in eodem melo similis uel equa habeatur, id nonnisi assuetiori tam ultro se ingerit. Quod tamen studiosum quemuis nullatenus morabitur: ut in hac antiphona: Puer natus est nobis. Si queras que uox eiusdem introitus cum prima cequetur, apparet in prima et in tertia huiusce syllabe: Datus est nobis, cuius, et Angelus. Hec tamen uocatur Cirus uel Circulus, cum in eamdem, quo ceptum est, punctum conuertitur. Rursus si queram hanc, Puer, sunt hec Na Nobis. Et Fi hic ca N.  Sic et de aliis. Interfinia quoque partium siue neumarum huiusmodi creberrimus obseruationis est usus: ut hoc: Aue, Maria, gratia plena. Item Beata Agnes in medio expansis.

Inequalium uero sonorum, qui disiuncti dicuntur,  diuerse species offeruntur. Inequales he appellantur uoces, que bine sibi coniuncte, una acutiori, altera pressiori sono cum quolibet interuallo proferuntur: sed ipsa interualla in quibusdam minora, in quibusdam maiora existunt. Que tamen a paruissimo  quodam exorsa, gradatimque per singulos ampliatione adiecta, usque ad nouem modorum crementa consurgunt. Porro ea nunquam perfecte dinosci ualebunt, donec series omnium Xu sonorum, de quibus post dicetur, ex integro addiscatur. Ut tamen in presenti breuiter annotentur, geminis unoquoque pro acumine et grauitate monstrabo exemplis.

Primus modus est, cum sibi due uoces breuissimi spatii diuisione coherent, adeo, ut uix discrimen sentiatur inter eas, ut in antiphona Missus est Gabriel ad id loci Mariam. Item uirginem. Secundus iam perceptibilioris  est, ut in hoc Missus est. Item ad Mariam uirginem. Item Angelus. Tertius adhuc paruo diductiori  , ut in hoc: Missus  est Gabriel ad Mariam uirginem. Quartus hoc quoque protensior: ut in hac antiphona: Beati qui ambulant. Quintus adhuc spatiosior: ut in hoc: Ne timeas, Maria. Et In illa die fluent. Sextus nichilominus amplior: ut in hoc responso: Iam corpus eius. Cuius pater feminam. Item R\. Isti sunt dies, quos obseruare debetis temporibus. Septimus hos quoque spatio proprio superuadit, ut in hac antiphona: Beata Agnes in medio flammarum minas. Octauum uero in hoc reperies: Tu uir Symphoriane suspende in tormentis. Nonus prolixiori super omnes tensus spatio metam huiusmodi diuisionum sortitur: nam nec amplius isto, nec strictius primo unquam uocum reperies diuisionem; et est ipse in hac antiphona:

 Ad te leuaui animam meam. Deus meus in Te. R\. Inter natos mulierum non.

In his igitur interuallorum speciebus solers quique ualet inspicere, quomodo equalitate, quasi fonte quodam, materieque proposita, omnis hec ab ea ratione  inequalitatis profluxerit: ita ut primo, quam breuissimo potuit spatio, ab ea digressum sit, deinde pedetentim facto augmento usque ad id excrescendo peruenit, quo modum naturaliter ipse humanus imponeret spiritus. Ultra hunc enim nouissimum diuisionis, si quas adhuc amplius distantie continentes uoces quesieris, nec in aliquo id rationabili cantu reperies, nec possibilitas humani appulsus hic accommoda erit: ut in tam longe distantibus uocibus uno quasi ictu tam facile e summo  ad infima reflectatur; quin potius pene in nouam permutatio erit uocem. Has autem intercapedines he linee, diligenter tamen a transcriptore earum spatiis obseruatis, ostendere possint.
 [Figure: [Figura] 6Kb]

 In quibus uidelicet spatiis attendendum quomodo sequentia semper ab antecedentibus nascuntur, exque prioribus posteriora consistunt. Primum ergo spatium cum ipsi, ex qua dicitur, sit equalitati contiguum  , semper bisfactum uidetur efficere: sed hoc non omnino uere, de quibus post dicetur. Unde nonnisi quidam plus eo hic secundus habere putetur. Iam uero tertius ex primo constat et secundo; id  quantum spatii illis inest utrisque, tantum hic obtinet solus: quartus ex duobus secundis: quintus ex primo et duobus secundis: sextus ex tribus secundis: septimus ex primo et tribus secundis: octauus ex quatuor secundis: nonus ex primo et quatuor secundis. Subtilius quoque intuenti apparet, quomodo primi spatii quantitas ordinabili  progressione singulis quibusque superadditur modis; ita ut ipsi primo addas eumdem, et facias secundum, quamuis in hoc aliquid scrupuli, ut supra dictum est, uideatur. Porro ipsi secundo additur primus, et tertius procreatur: itemque quartus superadditione ipsius primi ad tertium: in quinto nichilominus et ceteris eadem augmentatio custoditur.

uocantur autem prima duo spatia secundum musice disciplinam, primum quidem semitonium; aliud tonus: ex quibus duobus omnium reliquorum status perficitur. Constat enim tertius ex semitonio et tono. Quartus duos amplectitur tonos. Quintus semitonium duobus copulat tonis. Sextus tribus eque constat tonis. Septimus tonis tribus et semitonio.  Quod si adieceris tonum et semitonium, in  nonam uocem prosiliet.

Non autem putandum est, has uocum discrepantias reputari inter consonantias: de quibus musica pertractat auctoritas. Aliud enim est consonantia, aliud interuallum. Consonantia siquidem est duorum sonorum rata et concordabilis permixtio, que non aliter constabit, nisi duo altrinsecus editi soni in unam simul modulationem conueniant, ut fit,  cum uirilis ac puerilis uox pariter sonuerit; uel etiam in eo, quod consuete organisationem uocant.

Sunt autem ipse consonantie sex, ut tres quidem simplices; tres uero composite, que propriis nominibus nuncupantur: diapason, diapente, diatessaron, et diapente diapason, et diapason diatessaron, bis diapason: quarum consonantiarum interualla tantummodo inter hec predicta spatia duo sola reperiri possunt, id est diatessaron diapente, in quinta uidelicet ac septima specie, et si due ipsarum uocule simul enuntientur, consonantiam reddunt. Ceterum neque  ipsis neque in reliquis ulla est consonantia, sed tantum discrimina quedam sunt uocum, que huiusmodi certis terminorum spatiis  cohibentur. De quibus tamen interim reticendum; presertim cum perrarus scientie eorum fructus possit haberi, priusquam sonorum dispositio ex ordine demonstretur. Quibus ad perceptionem deductis et hec omnia, et quedam simul alia utilitatis seu etiam iocunditatis non modicum afferentia peruidere licebit.

Hoc solum de eisdem nouem modis addendum, quod septem dumtaxat uocibus continentur, et earum exempla hac autenti tetrardi habes antiphona: Undecim discipuli in Galilea uidentes Dominum adorauerunt: ubi usque ad syllabam ue- ipse septem sunt uoces. Nam ultima syllabarum, que octauo loco a prima deponitur, si comparetur cum ipsa prima, eodem modo sonabit, quamuis uoce hec uirili,  illa puerili. Et est hec diapason consonantia, ideoque a ratione sequestratur interuallorum. Disponantur autem eedem uoces gradibus suis, ubi spatia earum propriis quantitatibus direpta, ubi tonum, ubi semitonium contineant, annotentur: iidemque modi lineari inter eas diductione signentur. Que exempla, cum ex media sonorum serie, ad quam autentus tetrardus cum plagis eiusdem pertinere uidentur, in presenti sint demonstrata: in aliis nichilominus  ordinibus seu etiam tonis eosdem scilicet cum ipsis eque spatiis reperire continget, quorum demonstratio interim deserenda: nunc ad sonorum seriem ueniendum est.

Sonos, quibus per quedam ueluti elementa ad musicam prisci estimauerunt ingrediendum, Greco nomine phthongos uoluerunt appellare, id est non qualescumque sonos, utputa quarumlibet insensibilium rerum, aut certe irrationabilium uoces animalium; sed eos tantum, quos rationabili discretos ac determinatos quantitate, quique melodie apti existerent, ipsi certissima totius cantilene fundamenta iecerunt. Unde et elementa uel phthongos eosdem nuncupauerunt: quod scilicet, quemadmodum litterarum elementis sermonum cuncta multiplicitas  coarctatur, et quidquid dici potest, per eas digeritur; ita solerti procurauerunt industria, ut immensitas cantilenarum quedam haberet exordia, et ipsam certo moderamine comprehensa, per que, quidquid canendum foret, sine ullo errore procederet, nichil quoque in eis esset, quod non omni prorsus rationabilitate uigeret. Dicti autem phthongi quasi a similitudine loquendi: quod, quemadmodum locutione intelligibilia uerba redduntur, ita  , his subintellecto decidant soni, etiam et ipsos interdum irrationabiles sonos horum diiudicat  exercitata sagacitas.

Quocirca huiusmodi sonum, non generalem scilicet, taliter diffinire uoluerunt. Sonus est uocis casus emmelos, id est melo aptus, una mensione productus,  utputa cum qualibet uoce depromitur, ut A. uel cum chorda semel tensa sonuerit.

Cum primo igitur huiusmodi rationabiles phthongi pauci exstitissent, principio siquidem non nisi quatuor repertis, hi tantum diutius in usu fuere canentibus. Postea diuersis subsequentibus causis non irrationabilibus, paullatim numerus excreuit phthongorum, et primum quidem usque ad septem uel octo, deinde ad nouem uel undecim, postremo ad quindecim usque terminus interim deuenit. Quos phthongos chordarum nomine usitatius nuncupauerunt; quod instrumentis, quibus apponebantur, promptius monstrarentur. De quarum mentione uel ordine, seu uocabulis singularum, cum ceteri perplures eiusdem discipline scriptores tam Greci  quam Latini, tum precipue doctor mirabilis, omnium prudentissimus artium liberalium perquisitor Betius in primo sue institutionis Armonice libro sufficientur edisserit. In quibus denique phthongis uel chordis nullam consimilem putandum alteri esse, sed ad modum scalarum de imis ad summa, uel a summis ad infima deducuntur, unaquaque ab alia proprii spatii quantitate discreta. Non unum tamen omnes disgregat spatium, sed semper  duos in superioribus interuallorum formulis modos  primum positos, qui scilicet uocantur tonus et semitonium, quolibet eorum duntaxat suo certo loco extante, cuncta eorum series incedendo decurrit.

Ac primo, quid tonus, quid semitonium, dicendum. His enim precognitis, que quasi uice habentur elementorum, facile cuncta sequentia cognoscentur. Est ergo tonus cum uox ab alio seu graui seu acuto sono modico deflectitur aut erigitur interuallo, ueluti unius puncti direptione, ita ut omnino earum diuisionem facile auditus aduertat. Estque tonus spatium ipsarum duarum uocum sibi taliter coherentium; non uoces ipse uidelicet, que non aliud sunt quam soni, sed quod inter easdem est interuallum. In quolibet autem instrumento musico huius exemplum inter primas duas chordas, bene  duntaxat dispositas, uel in hydraulia  inter duas primas fistulas habet simul, et in hac probare poteris antiphona: Ite dicite, tonus in grauem. Tonus in acutum: Ite dicite Ioanni.

Semitonium uero dictum uidetur quasi medietatem contineat toni: sed si ita esset, tunc in duas equas partes tonus posset partiri; quod nullatenus fieri posse diligentiorum probabile reddiderunt ingenia. Diuiditur siquidem tonus in duo, sed ita, ut utralibet ea pars aut medietatem transcendat, aut minor medietate remaneat; et utreque ille diuisiones semitonia nuncupantur, unum maius, aliud minus: ueluti si hoc diuidas [Table: 1Kb]  Que cum in unum conuenerint, integrum reddunt tonum. Poro si duo maiora semitonia iunguntur, excedunt tonum: si duo minora, eius mensuram nullatenus pertingunt. Estque semitonium nuncupatum, non quia toni sit medietas, sed quod semum dici solet unaquelibet pars rei alicuius, in duo licet non equa diuise: ut si diuidas tres in unum et duo. Semitonium uero est, cum sibi due uoces breuissimo ualde iunguntur spatio, ut uix aliquando discrimen inter eas sentiri possit. Aliquando autem dictum propter minus semitonium: maius etenim quamuis et ipsum ualde sibi propinquas habeat uoces, aliquantulum tamen distinctius inter eas percipitur interuallum: hoc nichilominus hic obseruato, ut  non uoces ipse  spatium earum semitonium sit. Igitur semitonia duo, tonus nonnisi unus habetur. Quantumcumque enim sublimi uel depresso promatur sono, nec plus nec minus spatii continebit, ideoque unus idemque erit. Porro exemplum semitonii aduertere potes in cithara sex chordarum, inter tertiam et quartam chordam, seu ascendendo seu descendendo: quarum modus sic se habet scandendo, ut in antiphona. Cum audisset populus. Acceperunt ramos. Descendendo: ut in antiphona:  Hodie completi sunt dies Pentecostes, similiterque in hydraulis eodem loco. Designentur quoque exempla tam toni quam semitonii in quolibet cantu cum diductione sex chordarum, quarum uicem linee teneant, annotato semper inter chordas, ubi semitonium contineatur.
[Figure: [Table] 2Kb]

Ubicumque ergo in quolibet melo huiusmodi reperies  interuallum, quale hic inter syllabas ec et ce. uel ra. he. uel do. o. uel no. on. semitonium esse non dubites. Ubi uero taliter discrepantes uoces, ut li. ta. uel lus. no. uel ce. ue. uel ultima non et est, tonus sine dubio erit. Iam uero inter re. is. et he et li  et quo. et do. semitonii atque toni est interuallum. Cetera equaliter et in directum dicuntur: ut uere. et Isra. et in quo.

Secundum geminas igitur has qualitates, loco uidelicet atque ordine suo eisdem constitutis, rata distribuitur omnis posteriorum integritas. Quindecim siquidem phthongorum super se inuicem coadunatio taliter ordinatur, ut si scandendum uno fuerit, inprimis sono extra quasi posito, quem tono diuidas a sequenti, deinceps per semitonium, tonum et tonum usque ad septem uoces conscendas. Post quas disiunctione iterum toni admissa, superiores septem uoces eodem modo per omnia decurras. In depositione uero, si a summo uidelicet ordiaris, per tonum tonum et semitonium, septem similiter uocibus  deflexis, eiusdemque tono direptis, inferiores septem consimili habitudine dispones, ubi ultimam, que in scandendo primum tenuerat locum, spatio distinctam toni extra appone: sitque omnis eorum series his punctorum signis notata:  [Figure: [Table] 3Kb]

Nec tamen aliquid affert scrupuli, si forte hydraulia, uel aliud quodlibet musici generis considerans instrumentum, non ibi uoces tali reperias schemate deductas, quodque numerum chordarum uideantur excedere. Hec enim distributio secundum uiri disertissimi  Betii dispositionem, qui commensurabili concordia numerorum hec omnia diligenti examinat ratione, est instituta.

Ceterum non ideo eadem instrumenta intellectualis alicuius putanda sunt aliena; cum et ex ipso longeuitatis usu sub tot hucusque pertracta prudentibus, maximis utique constent exquisita ingeniis et probata. Sed et exemplar dispositionis prefixe, eis aduertat omnino inesse. Per easdem namque qualitates geminas rite per omnia diriguntur, nichilque aliis distare credantur, nisi quia initia non tali ordine metiuntur: incipiunt enim quasi a tertio dispositionis illius. Porro numerositas neruorum uel fistularum, utputa uiginti unius aut plurium, non  idcirco apponitur, quod soni ultra quindecim aut forte sexdecim extendantur, sed ipsi iidem, qui sunt inferius, repetuntur; et hoc pro uarietate modorum, qui toni nunc appellantur, ut est autentus protus et ceteri; ut quia scilicet non omnes ab imis eisdemque locis possunt ordiri, a quocumque inceptum fuerit, sufficientem progrediendi reperiat facultatem.

Denique illorum talis est etiam dispositio, ut per tonum, tonum et semitonium, rursus tres tonos continuos et semitonium usque ad octo uoces scandatur, et ab ipsa rursus octaua incipiendo superior per eosdem similiter metiatur gradus ad hunc modum, cuius exemplum prebetur ex offertorio Ange--lus Domini descen---dit. Locus iste pro totis uocibus super se positis.

Hoc autem tam in hac quam superiori dispositione  est attendendum, quod superiores octo uoces eedem sunt, que et inferiores: excepto quod ille quasi pueriles sint uoces, he contra ipsas quasi uiriles: et ideo postquam septimum protuleris sonum, continuo in octauam et nonam prosilies uocem.  Itaque prima cum octaua, et secunda cum nona; tertia cum decima, et ita per ordinem singule inferiores cum singulis superioribus pulse, dulci et concordabili suauitate omnimodis consonabunt, ac si unus, simplexque sit sonus: et hec talis concordia diapason consonantia appellatur. Superiorem uero dispositionem Boëtius per quatuor tetrachorda dispertiens hoc modo digerit, ut duo tetrachorda sibi inuicem per unum copulet neruum, et ab his alia duo inter se similiter iuncta disiungat.

Tetrachordum uero est quatuor chordarum copulatio; quas quidem chordas uoces dicimus: itemque uoces chordas promiscue nuncupamus. Hec autem quatuor, siue chorde, quibus omne constat tetrachordum, disposite hoc erunt modo, ut uicino sibi  omnino hereant spatio, ut nullus uidelicet alius sonus inter eas legitime possit interseri; sed sono, tono, uel semitonio distabunt, et his quoque locis competentibus positis. Hec equalitas soni quidquam sibi in eis defendet, sed lege scandendi omnes se superabunt acumine, aut certe depriment grauitate. Ad unius autem exemplar ceterorum status tetrachordorum procedit. Quorum tamen tetrachordorum positionem Betius a summis uocibus ordiens, sibique ea mutuo supponens, unam uelut extrinsecus chordam loco quintodecimo addit in infimis, eaque per tonum, tonum, semitoniumque distribuens, hoc modo diducte, ut duo superiora per unam uocem sibi connexa, ab aliis duobus superioribus, que similiter  sibi sunt  uocem copulata, spatio toni  [Figure: [Table] 5Kb]  disiungat. Itaque erunt quatuordecim tantum uoces; sed ut consonantiarum perfectio suppleatur, quinta decima, ut dictum est, in grauissimam partem extra tetrachordorum seriem subrogatur. Huius autem cuiusque tetrachordi exemplum prime quatuor uocule ex melodia autenti proti monstrabunt, que ad hanc formulam se subinde subsequentur.

Quod si hanc eamdem seriem ab intus ordiri uolueris, prima extrinsecus similiter relicta, in ceteris per semitonium, tonum et tonum ex contrario superioris procedis: ipsa duntaxat coniunctionis uel disiunctionis loca diligenter eodem modo seruans. Quatuorque primarum uocum exempla ex responsorio Redimet Dominus populum suum, prima syllaba uel subsequenti in eodem Et liberabit eos, submitto, que  sic pernotantur. Re. Et. quas uoces ita sibi per quatuor tetrachorda rato ordine superat. Sin autem penitus ab ipsa prima serie tetrachordorum cupias aggregare, sumpto ex inuitatorio Christus natus est nobis exemplo, ad id loci uenite: per tonum, semitonium et tonum usque ad septimam deduces, ubi cum disiunctione uocis superne exposita duo tenore eodem diriges tetrachorda: in supremo tamen una uoce apposita ad subiectam formulam.
 [Figure: [Table] 16Kb]

Porro hanc item si a summis ad ima deponere queris, suprema extrinsecus relicta, per tonum, semitonium et tonum uiam declinandi produces. Huius quoque exemplum prebebit ex sequentia Stans a longe principium neumatis in annotatum. His ita se habentibus solet interseri aliquando in medio horum quoddam tetrachordum, quod  sineugmenon, id est, coniunctum scriptores artis dixerunt. Sicque tetrarchorda quinque constabunt. Quo tamen hydraulia uel organalia minime admisso in pluribus frequenter cantibus, modulandi  facilitate deficiunt. Collocatur uero tetrachordum post septimam superioris ordinis chordam: ita ut ipsa septima prima sit huius: et hoc ordine tria tetracnorda mutuo sibi erunt coniuncta, et ideo post octauam semitonium sit, cum tonus in superioribus accederet, et erunt ipsa tria hoc modo disposita.

 Si autem istud non inseratur, tunc diezeugmenon item disiunctum uocatur illud tetrachordum, quod  in superioribus dispositionibus tertium ponitur post septimam passimque per diuersarum modos cantilenarum  nunc hoc nunc illo melo reperies decurrentia. Interdum quidem quolibet uno eorum per se melos complente, aliquando ab uno in alterum uicissim reflexo; ut cum hic forte fuerit synemmenon, relabatur; cuius exemplum prebebit responsorium Natiuitas gloriose uirginis Marie: in quousque ad id, quod canitur: ex stirpe, per diezeugmenon omnino procedit. At in tertio puncto syllabe, que est pe. qui sic annotatur  in synemmenon inferius deducatur; totaque neuma, que est in nomine Dauid, per synemmenon canitur. Item in Introitu: Statuit ei Dominus, secundum punctum in syllaba sta, quod a primo puncto quinto distat loco, tertio puncto sursum per synemmenon copulatur: estque semitonium inter ipsa duo puncta secundum et tertium.  Iam uero syllaba Do in diezeugmenon se subrigente, rursus syllaba mi in synemmenon infra relabitur. Item syllaba tes. et fe synemmenon fit: et fa diezeugmenon; rursus mi synemmenon sibi uindicat alternatim.

Cuius tetrachordi exempla cum per omnes modos uel tonos se frequentius offerant, tamen precipue in autento triti uel plagis eius ita ubique perspici possunt, ut uix aliquod melum in eis absque horum permixtione tetrachordorum, synemmenon scilicet  diezeugmenon reperiatur. Quod in ipsa autenti triti melodia diligens quisque aduertere quibit, que sic annotatur: NO EANE synemmenon. Diezeugmenon.

 Item  antiphona: Ecce iam uenit. diezeugmenon. plenitudo synemmenon. R\. Paganorum multitudo. ubi tantum in principio usque ad syllabam tu diezeugmenon ingresso reliqua usque ad finem synemmenon reflexibus moderatur.

Hec igitur sunt quinque tetrachorda quibus singulis propria artigraphi nomina apponentes, primum ex his, quod et grauissimum uel infimum, hypaton  secundum meson; tertium synemmenon, quartum diezeugmenon, quintum hyperboleon nuncupauerunt. Quorum primum a principali chorda ipsius tetrachordi, que hypate dicitur, secundum a media totius seriei mese, tertium quartum et quintum ex rationis significatione uocabula trahunt. Nam synemmenon coniunctarum; diezeugmenon  diuisarum, hyperboleon excellentium interpretatur.

Ut autem plenaria eorum series ad cognitionem facilius ueniat, iam nunc cunctarum nomina ex ordine chordarum sunt apponenda; quarum procul dubio sonos, puncta in superioribus iam distincte locata ordinibus, ad purum redire comprobantur. Primus tamen ordo, qui scilicet per semitonium, tonum et tonum progreditur, huic dispositioni proprie aptabitur. Sic enim a uiro clarissimo Betio rata eorum contexitur modulatio. Sunt igitur hec nomina quindecim sonorum, absque duntaxat synemmenon tetrachordo; illo enim annumerato octodecim redduntur  .
 [Table: 2Kb]

 Unusquisque tonus autentus a suo finali usque in nonum sonum ascendit. Descendit autem in sibi uicinum, et aliquando ad semitonium, uel ad tertium. Plagis  autem usque in quartum descendens ad quintum ascendit.

Quod si inseratur synemmenon tetrachordum, cuius locus est inter mesen et paramesen; tunc post mesen locabuntur he tres hoc ordine. Mese. Trite synemmenon. Paranete synemmenon. Nete synemmenon. In quibus una tantum, hoc est trite synemmenon, diuersum a superioribus obtinet sonum. Nam paranete synemmenon eadem, qua trite diezeugmenon, resonabit uoce; nominibus enim tantum discrepant: sed propter hoc adscribuntur, quia quotiens melum quodlibet ita componitur, ita ut  post mesen semitonium, totius et totius fiant sursum uersus, eodemque tenore per tonum, tonum et semitonium usque ad ipsam mesen redeatur; necesse est, ut suo nomine tetrachordo nuncupato dicatur decurrere, quod uocatur synemmenon, id est, coniunctum, quia cum mese per semitonium iungitur. Quotiens uero post mesen toni interuallo diducto a paramese tetrachordum usque in neten diezeugmenon prouehitur, alio ipsum tetrachordum oportet nomine appellari, id est, diezeugmenon, quod est disiunctum; quia inter mesen et paramesen tonus distantiam facit.

A supernis igitur ordine sumpto est unum tetrachordum a nete hyperboleon usque in neten diezeugmenon:  aliud uero ab ipsa nete diezeugmenon usque in paramesen, suntque hec duo coniuncta inter se. Nam nete diezeugmenon superioris ultima, que et grauissima, inferioris autem prima atque acutissima utrumque conglutinat. Constat utrumque tono, tono et semitonio, quorum talis est ordo.

a uel d Nete hyperboleon. 	Tonus.
g uel c Paranete hyperboleon 	Tonus.
f uel [Figure: [Symbol] 1Kb] Trite hyperboleon. 	Semitonium.
e uel a Nete diezeugmenon. 	Hec communis utrorumque.
d uel g Paranete diezeugmenon. 	Tonus.
c uel f Tritine diezeugmenon. 	Tonus.
[Figure: [Symbol] 1Kb] uel e Paramese. 	Semitonium.

Ab his autem diuisa duo inferiora eisdem sunt interuallis  tonorum uel semitoniorum discreta; estque unum, quod et tertium, a mese usque in hypate meson. Aliud quartum, scilicet ab hypate meson rursus in hypate hypaton. Suntque hec inter se coniuncta hoc modo.

Mese. 	Tonus.
f Lichanos meson. 	Tonus.
e Parypate meson. 	Semitonium.
d Lichanos hypaton. 	Tonus.
c hypaton. Tonus. 	Hec communis utrorumque.
Parypate hypaton. 	Semitonium.
a hypate hypaton. 	Tonus.

Restat igitur Proslambanomenos, quam superadditam pro ratione bis diapason symphonie Betius  affirmat. Sin autem tria tetrachorda coniuncta uelimus, ponetur synemmenon inter mesen et paramesen, de quo supra ubertim dictum est. Soni autem harum earumdem chordarum iam superius abunde sunt distributi, ubi scilicet exemplum primarum uocum quatuor ex melodia proti autenti posuimus, id est. No. Ne. no. y.

Interpretatio autem horum nominum succincte quidem a Betio attracta, planius autem Martianus exequitur. Proslambanomenos acquisitus, quoniam post omnes hic additus est neruus. Hypate grauis uel principalis, parypate  hypaton. Lichanos: quia Grece index digitus sic nominatur; et in cithara, si minimo digito primam chordam, que est proslambanomenos, tangas, ipse index ad eam chordam  uenit, ideo ipsa quoque hoc nomen sortita est. Mese medium significat: hec medio totius ordinis collocatur; est enim octaua utriusque regionis. Paramese iuxta mesen. Trite tertia a mese uel a nete. Nete acuta; Paranete iuxta neten. Primo autem solummodo octo chorde fuerunt his nominibus: hypate, parypate, lichanos, mese, paramese, trite, paranete, nete. Ex his postea dum neruorum creuit adiectio, ea, que dicta superius, sunt chordarum substituta uocabula; de quarum inuentione uel adiectione plenius nosse uolentem primus harmonice discipline liber Betii diligentius instruere poterit.

Nunc ad notas musicas, que unicuique chordarum apposite non minimum studiosis melodie conferunt  fructum, ordo uertatur. He autem ad hanc utilitatem sunt reperte, ut sicut per litteras uoces et distinctiones uerborum recognoscuntur in scripto, ut nullum legentem dubio fallant iudicio; sic per has omne melum annotatum, etiam sine docente, postquam semel cognite fuerint, ualeat decantari. Quod his notis, quas nunc usus tradidit, queque pro locorum uarietate diuersis nichilominus deformantur figuris, quamuis ad aliquid prosint, remunerationis subsidium minime potest contingere: incerto enim semper uidentem ducunt uestigio, utputa, si adiectam formulam respicias.
[Figure: [Symbol] 1Kb]

AEuIA. Primam enim notulam cum aspexeris, que esse uidetur elatior, proferre eam quocumque  uocis casu facile poteris. Secundam uero, quam pressiorem attendis, cum prime copulare quesieris, quonam modo id facias, utrum uidelicet uno uel duobus aut certe tribus ab ea elongari debeat punctis, nisi auditu ab alio percipias, nullatenus sic a compositore statutam esse pernoscere potes. Idem et de ceteris constat. Si uero, quas subsequens ratio demonstrabit, chordarum notulis eandem formulam consignatam uideris, mox procul dubio, qualiter procedat, aduertas utique hoc modo Alle [IM] lu [pm] ia [cf] Est enim I mese, M lichanos meson: inter quas toni spatium patet. p. parypatemeson, que a lichanos meson similiter distat tono. m. similiter liehanos meson, supra parypatemeson inclinatur.  C autem est hypatemeson semitonio a parypatemeson distans. f. ultima lichanos hypaton seruans tonum ad hypatemeson.

 In hac autenti proti usitata melodia, qnam notulis eiusdem superscribimus, qui superiores sint toni planius elucebit No [Im] Ne [m] NO [p] e [im] A [pc] NE [f] quamcunque enim ex his notulam siue litteram in superiori formula uideris, similiter proferre non cuncteris. He autem consuetudinarie note non omnino habentur non necessarie; quippe cum et tarditatem cantilene, et ubi tremulam sonus contineat uocem, uel qualiter ipsi soni iungantur in unum, uel distinguantur ab inuicem, ubi quoque claudantur inferius uel superius pro ratione quarumdam litterarum, quorum nichil omnino he artificiales note ualent ostendere, admodum censentur proficue. Quapropter si super, aut circa has per singulos phthongos eedem litterule,  quas pro notis musicis accipimus, apponantur, perfecte ac sine ullo errore indaginem ueritatis liquebit inspicere: cum he, quanto elatius quantoue pressius uox queque feratur, insinuent: ille uero supradictas uarietates, sine quibus rata non texitur cantilena, menti certius figant.

Sunt igitur note quidem chordarum plurime antiquitatis usui habite, que a Betio per singulos octo modos bine singulis chordis apposite, in CCLXXXuIII, tenduntur: eedem quoque Grecis quibusdam litteris rectis, quibusdam uarie immutatis expresse, plurimum pagine uidentur spatium occupare. Unde in presenti eas tantum, que sunt Lydii modi assumimus, quasdam supernas, quasdam subteriacentes. Et has prout strictius fieri potuit decursatas,  que scilicet breuius atque succinctius possunt affigi, easque usui presentium putamus sufficere.
 [Table: 2Kb]

 His igitur hucusque productis, quo iam inde ab initio cuncta prospectant; quod his procreetur, quodque sparsorum fructus assurgat seminum, planius abhinc declarandum. Spatiis quippe uocum primo punctorum discrimine post tetrachordum, dehinc ipsarum chordarum nomnibus, postremo notis earundem  dispositis ad purum; qualiter hec eadem sibi commisceantur, seu qualiter in diuersos modos procedant, iam locus est aperire.

Quatuor a primis tribus, id est, lichanos hypaton, hypate meson, parypate meson, lichanos meson, quatuor modis uel tropis, quos nunc tonos dicunt,  hoc est, protus, deuterus, tritus, tetrardus, perficiendis aptantur: ita ut singule earum quatuor chordarum geminos sibi tropos regant subiectos, principalem, qui autentus, et lateralem, qui plagius appellatur: lichanos hypaton scilicet autentum protum et plagium eiusdem, id est, primum et secundum: hypatemeson autentum deuterum et plagium eius, id est, tertium et quartum: Parypatemeson autentum tritum et plagium eius, id est, quintum et sextum: lichanos meson autentum tetrardum et plagium eius, id est, septimum et octauum: ita ut ad aliquam ipsarum quatuor  quantauis ultra citraque uariabiliter circumacta, necessario omnis, quecumque fuerit, redigatur cantilena. Unde et eedem finales appellate, quod finem in ipsis cuncta,  que canuntur, accipiant. Eas cum notulis paulo  presentibus positis annotamus. In grauiorem [Figure: [Littere] 1Kb] c m p c f. Item acutiorem f c p m.

Ad quarum exemplar cetera nichilominus tetrachorda, quorum unum inferius, tria superius eminent, spatia, uel qualitatem deducunt sonorum. Que omnia sufficiens superiorum exemplorum monstrauit adiectio. Illud nichil attendendum, quod synemmenon tetrachordo summoto, quinta semper loca his quatuor superiora quadam sibi connexionis unione  iunguntur, adeo, ut pleraque etiam in eis quasi regulariter mela inueniantur desinere, nec rationi ob hoc uel sensui quid contraire, et sub eodem modo uel tropo recte decurrere. Hac ergo socialitate continentur lichanos hypaton cum mese; hypate meson cum paramese; parypate meson cum trite diezeugmenon, que quinto scilicet loco singule a se disparantur. Lichanos meson cum paranete diezeugmenon cum inferioribus quoque quartis, et in quibusdam quintis, parem quodammodo obtinent habitudinem, quamuis non fini, sed initiis deputentur. Usque ad has enim metam inchoandi declinant: he sunt Proslambanomenos ad lichanos hypaton, hypate hypaton ad hypate meson, sed id raro; parypate hypaton ad parypate meson; lichanos hypaton ad  lichanos meson: sed in hoc aliquando usque ad parypate hypaton descenditur, id est, usque ad quintum locum; in ceteris rarissime. Et omnis omnino tonus a finali suo nec supra quintum superiorem, nec infra quintum inferiorem unquam ordiendi facultatem habebit, sed intra eas nouem uoces, uel aliquando octo partim principales, partim laterales, fines uel initia cohibebunt. Per singulos igitur tonos suis id expediatur exemplis. Et autento quidem proto et plagiis ipsius he aptantur octaue a quibus mela ordiri hoc ordine peruidebis.
[1Kb]  [Table: 4Kb]

 In hoc enim duntaxat usque ad nonum inflectitur a primo supremo, et a finali, que est lichanos meson, in quintum phthongum utraque regione deductus protenditur. In hoc enim duntaxat usque Spiritus Domini repleuit. In PRIMO DIAPASON E habet totum F et eius octauum, id est sesquioctauum. D. totum E et eius octauum, id est, epogdoum. C. totum F et eius tertium, quod est sesquitertia uel epitrita, id est, diatessaron. B totum C. et eius octauum, quod est tonus; uel totum E et eius tertium, quod est diatessaron; uel totum F. et eius medium, quod est diapente. A totum B et eius octauum, id est tonum; uel totum D. et eius tertium, quod est diatessaron; uel totum E et eius medium, quod est diapente. G. habet totum E. et eius tertium, quod est diatessaron.  G autem quod est Trite synemmenon, habet totum D. primum diapason, et eius medium, quod est diapente. In SECUNDO DIAPASON F totum G. habet, et eius octauum, quod est tonus; uel totum B. et eius tertium, quod est diatessaron, uel totum C. et eius medium, quod est diapente; uel aliud F duplo, quod est diapason. E totum F et eius octauum, id est, tonum; uel totum A. et eius tertium, quod est diatessaron; uel totum B. et eius medium, quod est diapente; uel aliud E duplo, quod est diapason. D. totum E et eius octauum, id est tonum; uel totum A. et eius medium, quod est diapente; uel aliud D. duplum, quod est diapason. C. totum F. et eius tertium, quod est diatessaron; uel totum G et eius medium, quod est diapente; uel aliud C. duplo,  quod est diapason uel primum F duplo, et eius duas tertias, quod est diapason simul et diatessaron. B. totum C. et eius octauum, id est, tonum; uel totum E et eius tertium, id est, diatessaron; uel totum F. et eius medium, id est diapente; uel aliud B. duplo, id est diapason, uel aliud F triplo, id est, diapason simul et diapente. A totum B. et eius octauum, quod est tonus; uel totum D, et eius tertium, quod est diatessaron; uel totum C. et eius medium, quod est diapente; uel aliud A. duplo, id est, diapason. G totum C. et eius tertium, id est, diatessaron; uel aliud G duplo, id est, diapason. F. totum G. et eius octauum, id est, tonum; uel totum B. et eius tertium,  id est, diatessaron; uel totum C. et eius medium, quod est diapente; uel aliud F duplo, id est, diapason; uel tertium F. quadruplo, id est, bis diapason.



CITA ET uERA DIuISIO MONOCHORDI IN DIATONICO GENERE.

Dimidium proslambanomenos est mese. Huius autem dimidium est Nete hyperboleon, cuius tertia pars ei addita est nete diezeugmenon. Eiusdem nete hyperboleon medietas similiter ei addita est paranete diezeugmenon: cuius quarta pars eidem sublata est paranete hyperboleon. Huius autem medietas sibi addita est trite diezeugmenon. Huius autem quarta pars eidem sublata est trite hyperboleon. Nete diezeugmenon autem tertia pars sibi addita est  paramese. Ecce habes octo diuisiones, quarum unicuique da suam diapason, scilicet usque proslambanomenos, et habes quindecim sonos in his diapason constitutos. Prima species diatessaron constat ex tono, semitonio, tono. Secunda ex duobus tonis, et semitonio. Tertia ex semitonio et duobus tonis. Quarta ex prima specie diatessaron, adiuncto tono inferius. Prima species diapente constat ex prima specie diatessaron, adiecto tono superius. Secunda ex secunda diatessaron, adiecto tono superius. Tertia ex tertia, adiecto tono inferius. Protus constat ex prima specie diapente, et prima specie diatessaron superius. Subiugalis eius ex eadem diapente, et eadem specie diatessaron inferius. Tritus constat ex tertia specie diapente et tertia specie diatessaron  superius. Subiugalis eius ex eadem specie diapente, et eadem specie diatessaron inferius. Tetrardus constat ex quarta specie diapente, et prima specie diatessaron superius. Subiugalis eius ex eadem specie diapente, et eadem diatessaron inferius.

Si secunda primam totam in se, et eius octauam partem habuerit, tono a se distabit. Si secunda tertiam et eius partem quartam decimam, ad se inuicem toni reddunt consonantiam. Si quarta tertiam et eius octauam et octaue octauam, semitonii facit symphoniam. Si quartam quinta et suiquintanam, quinteque quintam, diapente erit ad primam.  septima  sextam, et sui partem septimam, resonat semitonium, quod est synemmenon.



DIMENSIO MONOCHORDI.

In primis censeo, totum Monochordum in directum diuidi quatuor lineis: quarum prima cum suo spatio concedenda est generi diatonico: secunda chromatico: tertia enarmonico. Que tria dissimili dimensione constant in monochordi ratione. Sed ut facilius ceterorum mensura possit consequi, primum scribatur mensura diatonici, ut per huius regularem dimensionem, artificialiter melius in ceteris decernere ualeamus rationem. Primum in quatuor equa diuidatur, in quorum prima F finali littera proslambanomenos cum numero uIIII. CCXuI. Secundo B lichanos hypaton uI. d. CCCCXII. Tertio F  mese IIII. d. CuIII. Quarto F nete hyperboleon ii. ccciiii, ascribatur.

A qua F. id est, nete hyperboleon, linea in chromaticum et enarmonicum genus ducatur, et F. ut in diationico in utroque constituatur. Illa pars, que in F. nete hyperboleon ascribatur, in octo diuidatur, et nona interius sumpta. E. que est paranete hyperboleon, cum numero II d. XCII. adnotetur. Iterum E. a paranete hyperboleon usque ad extremum, octaua sumatur, nonaque respiciente interius. D. que est trite hyperboleon cum numero II. d. CCCCXuI. assignatur. Intraque E. id est, paranete hyperboleon, et trite hyperboleon D diuidatur superius cum linea chromaticum genus: et fit in chromatico genere inter E et F. tonus. et D et E. semitonium. Duobus  integris tonis inter D et E et E et F in diatonico existentibus: fit in enarmonico inter E et F integer tonus.

Rursus in diatonico ab F. nete hyperboleon tribus ad extremum sumptis, quarta interior fit C. id est, nete diezeugmenon cum III LXXII, et sic linee ducantur D. E. et C. in diatonico. At C et D in enarmonico. et C et D et E in chromatico. Itaque quod intra C. et D. in diatonico, est semitonium: fit etiam ea parte superius in chromatico intra C. et D. semitonium. Quod ipsum semitonium in enarmonico fit intra C. et D. diuisum. Iterum in diatonico a paranete hyperboleon [I E] usque in extremum ternis mensuratis occurrit quarto spatio inferiori B. id est  nete synemmenon, paranete diezeugmenon, cum III. CCCCLuI. Rursus in diatonico a trite hyperboleon, [D] tribus ad ultimum sumptis quarta inferior peruenerit, A. id est, paranete synemmenon, trite diezeugmenon. Intra que id est A. et D. diatonicum diuidatur superius chromaticum, et fit ibi intra AB. semitonium. B C. tonus. In enarmonico intra B C tono existente, quod diuidat totum ab A. diatonico ducta linea in enarmonicum. Tribus iterum a nete diezeugmenon ad finem datis, quartum fit G. id est paramese IIII XCuI. ab eo, id est, diatonico paramese  fit in enarmonicum genus ductio linee, et fit in diatonico G et A. semitonium, quod etiam per eadem G. A. contingit in chromatico: ipso semitonio tamen diuiso in enarmonico; sicque fit, ut uideatur semitonium tonus, tonus, intra G. A. B. C. et in chromatico similiter. Sed contrario modo, id est, intra G. A. B. C. semitonium, semitonium, tonus. Similiterque in enarmonico intra G. A. B. C. semitonium, semitonium, tonus.

Rursus a paranete [A] synemmenon, Trite diezeugmenon uIII. in extremum datis uIIII. inferius erit. G. trite synemmenon cum IIII CCCLXXIIII. ex quo fit in chromaticum ductio linee, et notetur chromaticum, G simili ratione. His tali sumptis ordine, due  aliarum, quas in primis posuimus, partium consumpte sunt integre: sequentiarum ordinem per huius unius mensure dicemus rationem. Ubi in diuisione quatuor partium mese cum IIII d. CuIII. poni iussimus, ibi incipiat duarum partium ordo posterius. Sed sic, ut quod in minore diuisione constat simplum, in huius sequentis genitura proueniat duplum. uerbi gratia: spatium, quod inter nete hyperboleon, et [i.] paranete [F] hyperboleon simplificatur, id inter mese et lichanos [F] mesen duplicatur. [E] Quod lichanos meson cum [F] u CLXXXIIII. numero ad mese integro tono. Sic per huius ordinis consequentiam  eamdem in ceteris ineuitabiliter uerificam prouenire sententiam.

Nec id in solo sic duplicatur diatonico, uerum etiam per easdem litteras, non tamen in eodem loco in chromatico et enarmonico. Igitur quia tedio deputaretur, si de singulis sufficienter iam dictis iterato tractaretur: inde ratione postposita priorum tantum nomine cum numero remanentium ascribatur tonorum cum prioribus duplicandorum. Ergo post lichanos meson D. [E] quod est parypate meson cum numero u. d. CCCXXXII. post illum hypate meson cum uI. CXLIII. Post quem lichanos hypaton B. cum numero, quem iam diximus. Hunc sequatur A. parypate hypaton cum numero uII. d. CCLXXuI. Retro  illum G hypate hypatum cum uIII. CXCII. Post quem in ipso monochordi initio assignetur F. proslambanomenos cum numero supradicto. Et hec in omnibus, id est, his tribus generibus ratio seruetur, ut quod in altioribus chordis simplum habetur, in inferioribus semper infimum conuenienti loco duplicetur. His ita ordinatis, si diligens mensoris adsit cura, nunquam fallet mensura.

Tertia in principio diatessaron, qui in fine habet semitonium:  asperiorem, qui in medio lenior est; ipse enim tropus uix per synemmenon currit. Secundus tropus habet tetrachorda duo, mesen et  hypaton: Distinctiones proprias parypate hypaton, lichanos hypaton, aliquando mese et lichanos mese in propriam, interdum et parypate meson, ipse nunquam per synemmena currit. Tertius tropus habet tetrachorda tria: paramese, mese, hypaton: distinctiones sex uel potius quinque, trite diezeugmenon usque ad hypate meson, scilicet trite diezeugmenon, paramese, mese, lichanos meson hypate meson. Ex his sole certe mese et lichanos meson: hic licite per synemmena currit. Quartus habet tetrachorda duo, meson et hypaton: distinctiones quinque: lichanos hypaton, hypate meson, lichanos meson, parypate meson: frequenter ad parypate hypaton usque ad paramesen, uel trite diezeugmenon, paranete diezeugmenon, hic quoque licite per synemmena  currit. Quintus tropus habet tetrachorda tria, hypate meson, et frequenter hyperboleon: distinctiones sex; quarum certiores existunt trite diezeugmenon, paranete diezeugmenon; cetere lubrice a paranete diezeugmenon usque parypate meson; reliqui per enarmonica incedunt: licite per synemmena hic quoque currens. Sextus quinque tetrachorda habet, hypaton et meson, unam firmissimam distinctionem retinens, id est, parypate hypaton, tres reliquas non tante firmitatis, scilicet lichanos meson, lichanos hypaton, et hypate hypaton, per synemmena licite transiens. Septimus tropus habet tetrachorda tria, diezeugmenon, meson et synemmenon: distinctiones quinque, hyporboleon, paranete hyperboleon, et nete diezeugmenon, trite diezeugmenon  mese, lichanos mese; cui tropo raro synemmena conceduntur. Octauus habet tetrachorda quatuor, hypaton, meson, diezeugmenon, hyperboleon: distinctiones tres, meson, lichanos hypaton perfectam, parypate meson raram et imperfectam. Cauendum, diapente ex diatessaron id grauiorem et et in acutiorem partem reddi: omnis species diapente uel diatessarum continue uel disgregatim, intense uel remisse modulantur.

In primo toto dicit  esse tria tetrachorda, quorum illud, quod ad grauem partem a paramese incipit, quidem diatessaron symphoniam excedit, illic enim tres toni se sequuntur continui. Rursus ut ait in eodem tropo sunt distinctiones quinque secundum se, quia eodem modo distinguitur cantilena,  quo et sententia: quippe tenor spiritus humani per cola et commata discurrendo requiescit. uerum cantilene corpus arsi et thesi, id est, eleuatione tonorum et positione completur, donec periodo, id est, clausula siue circuitu suis membris distincta terminetur. uerbi gratia: Alleluia, quod est iustus germinabit sicut lilium: habet distinctionem in lichanos hypaton: Et florebit in eternum similiter. De symphoniis, quomodo in hoc tropo uIII. sint, uideat, cui facultas est intelligendi.



ALIA MUSICA.

De harmonica consideratione Betius ita disseruit:  quia neque solum in terminis speculationem proportionis habet, neque solum in differentiis; sed in utrisque communiter. Querit enim, ut quemadmodum sunt ad se extremi termini, sic maioris ad medium differentia contineat differentiam medietatis ad ultimum. Ipsarum quoque musicarum consonantiarum, quas symphonias nominant, proportiones in hac pene sola medietate frequenter inuenies. Namque symphonia diatessaron, que princeps est, et quodammodo uim obtinet elementi, in eiusmodi harmonicis medietatibus inuenitur. Ut sunt uI. ad uIII. sint ergo huiusmodi medietatis termini, quorum extremi sint dupli, et alii, quorum extremi tripli sint ita.


|| uI. || uIII. || XII. || || IIII. || uI. || XII.

 Duodenarius igitur ad senarium duplus est; et in alia dispositione XII. ad IIII. triplus est. Horum si differentias colligamus, et ad se inuicem comparemus, epitrita proportio, id est, diatessaron symphonia colligitur. Inter uI. enim et XII. senarius est, et inter IIII. et XII. octonarius: quia scilicet octonarius ad senarium sesquitertiam efficit proportionem. In eadem quoque medietate et diapente symphonia componitur. In duplici uidelicet XII. ad uIII. et in triplici uI. ad IIII. sesquialtera est. Post hunc autem diapason consonantia est, ut uI. ad XII. In triplici quoque dispositione simul diapente et diapason symphonia componitur: ut sunt uI. uIIII. XuIII. Et quoniam triplus duas continet consonantias, diapente scilicet ac diapason, in differentiis  eiusdem triplicis eumdem triplum reperiemus. Nam inter uI. et uIIII. ternarius differentia est, et inter uIIII. et XuIII. nouenarius, qui ad ternarium triplus est. In dupla uero dispositione maior terminus ad medii termini contra se differentiam triplus est. Et rursus minor terminus ad differentiam sui et medii termini triplus est. Nam inter uIII. et XII. quaternarius est, qui ad eundem duodenarium triplus est, et inter uI. et uIII. binarius, qui rursus ad eumdem senarium triplus est. Illa autem maxima symphonia, que uocatur bisdiapason, uelut bis duplum, ex duplici proportione colligitur. Quoniam medius terminus ad minoris suique differentiam quadruplus inuenitur, ut inter uI. et uIII. binarius, qui ad eundem octonarium quadruplus inuenitur. In triplicibus  quoque extremitatibus maior differentia ad minorem differentia quadrupla est. Siquidem inter uI. et XuIII. duodenarius est, extremorum scilicet differentia; et inter IIII. et uI. ternarius, qui ad duodenarium est quadruplus. In duplici etiam dispositione, qua medius terminus ad minorem resonat diatessaron, ad maiorem uero diapente, si extremitates in unum redigantur, et a medietate multiplicentur, duplus erit ab eo numero, quem sole extremitates multiplicate perfecerint, ut uI. uIII. XII. Hinc iuncte extremitates uI. et XII. conficiunt X. uIII. qui per octonarium multiplicati in CXLIIII.  excrescunt, cuius summe medietas est LXXII. qui conficiuntur ex multiplicatis in se uI. et XII.

Hanc quoque habet naturam talis dispositio, ut medius alia sua parte minorem precedat, et alia sua parte ad maiorem precedatur; eadem autem parte minoris minorem superet, qua parte maioris a maiore superatur. Si uero dupli dispositio talis sit, ut medius ad minorem resonet diapente, ad maiorem diatessaron, ut sunt uI. uIIII. XII. quoniam differentie eedem sunt, proportiones uero non eedem, arithmetica potius medietas dicenda est, quam harmonica. Illa est enim uere harmonica medietas, que cubi determinatione colligitur. Omnis enim cubus habet latera XII. angulos uIII. superficies uI. qui disponantur ita || uI. || uIII. || XII.

 His premissis ad uIII. troporum, quos Latini modos nuncupant, dispositionem ueniamus. Primoque sciendum, quod tropus de Greco in Latinum conuersio dicitur idcirco quod excepta sua proprietate alter in alterum conuertitur. Toni uero ideo dicuntur, quod exceptis semitoniis ipsi omnium troporum communis mensura sint. Modi etiam dicti sunt, eo quod unusquisque troporum proprium modum teneat, nec mensuram excedat. Siquidem facta una constitutione, que intexatur duplis, triplis, quadruplis, sesquialteris ac sesquitertiis cum Xu. neruorum uocibus interiectis hos uIII. tropos uel modos designari necesse est.

Erit ergo primus modus omnium grauissimus hypodorius ex prima specie diapason, et terminatur  eo, qui meses dicitur, medio neruo. Secundum modum hypophrygium secunda species diapason efficit, que in paramesen finit. Tertium modum hypolydium tertia species diapason determinat in eum, quem uocant triten diezeugmenon neruum. Quartum modum Dorium quarta species diapason reddit, que finit in paranete diezeugmenon. Quintus modus Phrygius quinta specie diapason finitur, cui nete diezeugmenon neruus est ultimus. Sextum nichilominus modum Lydium sexta species diapason exerit, cui trite hyperboleon est finis. Septimum quoque modum mixolydium septima species diapason informat; eum paranete hyperboleon determinat. uerum, quia unus duplus, hoc est, una diapason octo uocibus pollens, plures species non recipit; quandoquidem  omnis symphonia unam uocem pluresque species admittit: octauum modum hypermixolydium Ptolomeus adiecit, quem secundi ac tertii modi proprietatibus informauit. Est enim diatessaron IIII. chordarum, et trium specierum. Diapente quoque u. chordarum et IIII. specierum. Quapropter et diapason uIII. chordarum et uII. specierum. Denique prima species diatessaron tertio loco habet semitonium; secunda species secundo; tertia species primo, semperque siue per disiunctum, siue per coniunctum tetrachordum quartis locis eadem species redit quintis locis: non tamen semper diapente sibi inuicem succedit. Unde constat quod tres species diatessaron tres primas species diapente uno tono  adiecto constituunt. Quarta uero species semitonio terminatur, et prima a nete diezeugmenon sumit initium.

Restat ut proprietates specierum diapason inuestigemus. Prima itaque species tertio et sexto loco utitur semitonio: secunda quarto et septimo: tertia primo et quinto: quarta secundo et sexto: quinta tertio et septimo: sexta primo et quarto: septima secundo et quinto: octaua sicut et prima tertio et sexto.

Ceterum ut ad ipsas species diapason redeamus, quoniam lichanos hypaton hypodorii est, proslambanomenos dorii, meses dorii, que est paranete diezeugmenon hypodorii, integra consonantia diatessaron acutior est a mese eiusdem hypodorii. Similiter  differentia est inter Phrygium et hypophrygium, Lydium quoque et hypolydium. Nam mixolydius ab hypermixolydio tantum distat tono.

Nunc de cubicis numeris, qui harmonicam considerationem suggerunt, qualiter predictas octo modorum species differre faciant, paululum est disserendum. Prelibato tamen, quod diatessaron per uII. id est per III. et IIII. diapente uero per u. id est, per II. et III. in harmonica regula mensuratur. Nam et ex minoribus numeris maiores, et ex maioribus minores in eadem proportione numeros cognoscimus. Atque hoc est, quod ait Betius in libro 2. cap. 9: si duos numeros eorum differentia integre fuerit permensa, in eadem sunt proportione numeri, quos sua differentia mensa est, in qua erunt proportione et  numeri, secundum quos eos sua mensa est differentia: ut inter uI. et uIII. binarius est, qui senarium ter, octonarium quater metitur. Similiter inter uIIII. et XII. est ternarius, qui nouenarium ter, duodenarium quater metitur. Sicque fit, ut in quantiscumque numeris, licet magnis, proportio sesquitertia incurrat, eam ternarius, et quaternarius non relinquant, qui primi et quasi radices sunt sesquitertie proportionis. Eodem modo in sesquialtera proportione inter uI. et uIIII. est ternarius, qui senarium bis, nouenarium ter metitur. Que omnia in harmonica regula fiunt circino notiora; siquidem eo instrumento omnis duplus in equa parte partitur: et propositis ad duplum faciendum quibuslibet numeris, semper medius inuenitur, qui equis  differentiis ab utrisque extremis segregetur: ut inter II. et IIII. ternarius, qui ab utroque extremo singulis differt unitatibus. Inter IIII. et uIII. senarius eodem modo est medius: Inter uI. et XII. nouenarius; et inter XII. ac XXIIII. sunt XuIII. et utrique dupli distant a medio, ille quidem ternario, hic uero senario. Sunt enim predicti numeri aliqualiter sibi incommensurabiles, quia binarium, quo mensurantur uI. uIII. XII. nouenarius respuit, et contra ternarium, quo mensurantur uI. uIIII. XII. octonarius non recipit. Quaternarius octonarii et duodenarii, est mensura communis: et ob id iuxta quosdam triplus hypodorii a quaternario incipit, et in duodenarium desinit.

 Itaque melodia primi tropi, que est NONANeANE. uIII. et XII. uidentur claudere: sed eidem clausule, que constat diapente, quidam addunt tonum, ut prius in eadem melodia resonet prima species diatessaron; deinde secunda, ut postmodum intendatur tertia: ad extremum ex ordine remittatur ab uIII. ad XII. prima species diapente.

Hic incipit melodia secundi tropi, que est NeAGIS, et non ad uIII. sed ad uIIII, pertingit, sicut omnes cantilene eiusdem tropi. Clauduntur enim duabus diatessaron consonantiis. De reliquo senarius, qui simplex est in Dorio, triplicatus in hypodorio et Phrygio, quadruplicatur in Phrygio et Lydio. In quibus uero senarius ad Dorium triplicatur, octonarius ad eundem dupliciter habetur. Et rursus in  quibus ille quadruplicatur, iste triplicatione repetitur. Tandem nouenarius, qui in Dorio est simpliciter, in reliquis est dupliciter, excepto Lydio, qui eius quadruplicatione et duodenarii triplicitate gaudet. Hypophrygius duodenarii repetitione letatur, sicut et hypolydius. Contra quam repetitionem hypolydii senarius sexies, octonarius ter, nouenarius quater respondet. Mixolydius duodenarium et nouenarium semel uno tenore repetit, senarium et octonarium triplicare contendit. Altero autem tenore duodenarium et octonarium triplicat, senarium et nouenarium quadruplicat, sua uero propria consonantia duodenarium quater exhibet, senarium octies, octonarium sexies. Ad extremum hypermixolydius una serie duodenarium et nouenarium semel repetit,  senarium et octonarium triplicatos exponit. Altera uero serie duodenarium et octonarium triplicat; senarium quoque et nouenarium quadruplicat. Denique sciendum, quod post symphonias ex arbitrio musici propositas, id est, diapason, diapente ac diatessaron, aliquando unus tonus ad grauem uel acutam partem additur, qui emmeles, () id est, aptus melo uocatur. Sane in illa constitutione, uhi Xu. neruos dicimus, serie proportionaliter dispositos, diapason, id est, bis sex, uel bis uIII. uel bis XII. 

Tandem in cuiusdam expositionem, de prefatis tropis uel modis ueniamus, ut eidem expositioni, Deo iuuante, aliquid lucis infundamus. Omnis, inquit, primus tonus, quem Dorium dicimus, aut ter sex  habebit in dupla proportione, id est, diapason: ut est: Rorate celi desuper: aut quater u. quod est XX. id est, II. de uIII. et III. de XII. In sesquialtera proportione faciens diapente; ut est, Et nubes pluant iustum: aperiatur: aut ter uII. quod est XXI. id est, III. de uIIII. ad IIII. de XII. qui in sesquitertio faciunt diatessaron: ut est: terra, et germinet Saluatorem. Quam gradalem antiphonam per singulas incisiones singulis symphoniis subditam, hoc modo pandimus. Inter uI. et XII. qui faciunt XuIII. senarius est differentia, quia melodia prime incisionis  ascendendo totam percurrit, a lichanos hypaton uidelicet in paraneten diezeugmenon, premisso ad grauem partem tono, qui emmeles dicitur, id est, melo aptus. Denique eamdem differentiam ternarius in equa partitur, et ita a senario in nouenarium diapente terminatur. Que symphonia quoniam constat diatessaron et tono, secundam incisionem antiphone excurrit omnino, ita ut ibi sint II. de uIII. et III. de XII. quia octonarius senarium binario excedit, ut sesquitertia proportio esse possit. Nouenarius uero senarium ternario preterit, qui medietas est eiusdem senarii, et ob id quarta pars duodenarii. Tres ergo de uIIII. equales sunt ad IIII. de XII, dum illius pars tertia sit huius quarta, et sic fiat inter eos diatessaron consonantia, que a nouenario in duodenarium  concludat, tertie antiphone incisiunculam sequetur. Ille antiphone gradales eodem modo currunt: Gaudete in Domino. et inclina Domine, et iustus es Domine. Similiter autem antiphone nocturnales: Posuerunt super caput. iehsu autem cum ieiunasset. Traditor autem. Et hoc uidendum, quod sepe euenit, ut bis aut ter, aut totum etiam in antiphonis, aut in quocumque cantu primi toni sit; aut per uI. et XII. quod est diapason; aut per u. et X. quod est diapente: aut per uI. et uIII. totum, quod est diatessaron, decurrit. Quod, ait  , bis diapente respicit. Dum enim duorum quorumlibet numerorum ad se inuicem sesquialtera ratione comparatorum alter, id est, minor nunquam medietate careat; certum est, quod minor in duo equalia diuiditur,  cuius medietate a maiore superatur. Unde fit, ut sicut ille binario, ita semper iste partiatur ternario. Et hoc est, quod ait, diapente fieri per quinque et X. quia II. et III. reddunt quinarium, et duplicati denarium. Nam IIII. et uI. perficiunt X. Per uII. quoque, qui constant ex III. et IIII. partiri omnem sesquitertiam proportionem iubet, quoniam duorum quorumlibet numerorum eiusdem proportionis alter, id est, minor in III. equis partibus, alter, id est, maior in IIII. distribuitur. Quo fit, ut quia hypophrygius consonantia diatessaron totus explicari perhibetur, per septenarium dimensus esse credatur. In hypodorio uero uel Lydio contingit denaria demensio, porro Dorius decurrit, Alleluia, quod est Fulgebunt iusti, a XII. in uI. per diapason. Alleluia  idem sicut et fulgebunt iusti, et tanquam scintille, per diapente a XII. in uIII. in arundineto discurrent in eternum. ab uIII. uel potius a uIIII. in uI. Nec abest ab hoc tropo responsorium gradale, quod est: posuisti Domine.



ITEM CUIUSDAM DE EADEM RE NOuA EXPOSITIO.

A prima quoque specie diapason, que est mese, id est O. inchoatur primus tropus: finiturque in diapente remissum, quod est E. et hec est forma NOANNeANE. habet enim u. differentias et uIIII.  loca in nocturnis. Est namque prima differentia in O. que habet duo, primum in se: ueniet Dominus. secundum in I. enarmonico remisso: apertis thesauris suis. Secunda uero differentia in M. lichanos meson, que habet tria loca in se: canite tuba. Diatessaron remissum in E. ecce nomen Domini. diapente remissum in C. Intempesta nocte. Tertia differentia in I. que habet unum locum in se, diatessaron scilicet remissum in C. O beatum pontificem. Quarta differentia est in H. que habet unum locum in se: inclinans se iehsu. Quinta differentia est in C. que habet duo loca in se: euge serue bone. sesquioctauum remissum in E. Sint lumbi uestri. Concluditurque huius tropi forma intra integrum diapente: et singule chorde singulas differentias, et prima differentia  duo habet loca, secunda tria, tertia unum, quarta unum, quinta duo: unde constat ut hic tropus quinque habeat differentias, et nouem loca in nocturnis. In diurnis autem hic tropus tres habet differentias: primam in I. que habet unum locum in C. ut: inclina. Secunda H. que habet locum in P. Statuit. Tertia in C. que habet locum in se: Gaudete. Unde apparet, ut singule in diurnis differentie singula habeant loca. Propter admirabilem igitur huius tropi differentiarum naturam a quibusdam in symphonia eius C. non additur; quia ea nulla differentia insignitur. Huius enim in nocturnis sic currit uersus  . Gloria Patri, etc. In diurnis sic currit uersus: Gloria, etc.



DE SECUNDO TONO.

 Sequitur in eadem expositione troporum modus secundus, ter uI. id est XuIII. ad XII. qui faciunt simul XXX. per sesquialteram proportionem reddunt diapente. Ad uI. autem de primo tono isti ter uI. de secundo tripla proportio est, quia triplicatus eum superat. Item bis uIII. ad XII. sunt XXuIII. id est, quater uII. et faciunt per sesquitertiam proportionem diatessaron. Ipsa ergo proportio numeri, id est, bis uIII. ad uIII. de primo tono, duplum est, et ideo in diapason cadit XXIIII. id est, quater sex, et bis XII. Item bis uIIII. qui sunt XuIII. ad XII. faciunt diapente, ut supra. Omnis enim melodie secundi toni, aut per diapente denarium numerabis totum, ut est Ant. Ecce aduenit. in quo sunt u. uel X. aut per diatessaron totum, id est, per uII. ut est Ant. ueni  et ostende. Item ant. diapentica: Omnipotens sermo tuus. et diatessaron, ut est: Dominus Deus auxiliator meus. Si autem in diapason uenerit proportio secundi toni, id est, XII. ad uI. et bis uIIII. ad uIIII. et bis uIII. ad uIII. primum tonum efficit: quoniam singuli modi suam propriam habent constitutionem: semper se gemini e latere respiciunt, ut aliquando fraterna concordia alter in alterum segregatus reclinet, alter in alterum ascendendo se exaltet. Nam hypodorius in Dorium transit, si suam diapason  excesserit. Et hoc est, quod ait, si XII. ad uI. peruenerint: quandoquidem hypodorius ad illum comparatus triplo grauior existit. Si enim in hac plaga nete hyperboleon ascribantur uI. meses habebit XII. lichanos hypaton XuIII. proslambanomenon XXIIII. et erit XII. differentia inter XII. et XXIIII. Hanc igitur differentiam uix excedit huius plage melodia ad acutam partem in antiphonis, sed inferius, siue diatessaron per uII. siue diapente per X. numerabis. Est autem integra diatessaron consonantia inter utrumque modum: dum lichanos hypaton hypodorii sit, proslambanomenos dorii. Siquidem ex duplo et triplo hanc consonantiam procreari Betius ita dicit. Sint huiusmodi medietatis termini, quorum extremi sint dupli, et alii, quorum extremi sint tripli ita


 uI. || uIII. || XII. || IIII. || uI. || XII.

Duodenarius igitur ad senarium duplus est, et in alia dispositione XII. ad IIII. triplus est. Horum si differentias colligamus, et ad se inuicem comparemus, epitrita proportio, id est, diatessaron symphonia colligitur, et reliqua. Cum hec ita sint, certum est, quod paranete diezeugmenon hypodorii, cui adscribuntur sex, sit meses dorii. Ad quam mesen dorii si peruenerit cantus secundi tropi, iam potius dicetur dorii, quam hypodorii, ut est in responsorio gradali: uniuersi, qui te expectant. Quod responsorium per differentiam, que est XII. passim excurrit inter bis XII. et XII. cuius uersus habens in primodio intensum diapente, a XuIII. uidelicet in XII. percurrit uIIII. qui sunt in differentia a bis uIIII. in uIIII.  Responsorium quoque nocturnale, quod est Circumdederunt me, cum suo uersu unum tonum ultra differentiam, quam diximus constare inter XXIIII. et XII. acuendo peragit.



ITEM DE SECUNDO TONO NOuA CUIUSDAM EXPOSITIO.

A quarta specie diapason, que est in C. ubi finitur primus tropus, inchoatur et secundus; ibique finitur, ubi et inchoatur. Concluditur autem eius forma intra diapente, quod est ab M. ad C. Huius enim hec est forma NeAGIS. Habet hic tropus differentiam unam in e. que habet tria loca: Diatessaron remissum in A. ut letentur celi; sesqui octauum remissum in C. ut iuste et pie. Unde constat, ut hic tropus unam habeat differentiam in nocturnis,  et tria loca. In diurnis hic tropus ipsam habet differentiam et ipsa loca: diatessaron remissum in A. ut: ecce aduenit. Tonum remissum in C. sitientes. Seruite. de necessitatibus. Huius tropi in nocturnis sic currit uersus Gloria Patri, etc. In diurnis autem sic currit uersus: Gloria Patri, etc.



DE TERTIO TONO  .

Tertius tonus duo A habet, unum propter mensuram autenti deuteri, alterum propter  plagam eius, in cuius diapason suum semitonium explicat,  et alterum semitonium in diapason secundi tropi, propter triplam, ut dictum est, et quadruplam, propter quater uI. ad unam III. de primo. Quater enim uI. ad quater III. de XII. quater IX. sunt, qui sunt XXXuI, diapason, id est sexies sex. et III. XII  . similiter ter uIII. ad XII, quia duple proportiones sunt. Bis uIIII. ad XII. sesquialtera proportio est, id est, diapente in XXX. Unde iste tertius tonus aut diapason erit, aut diapente: ut sunt gradales antiphone: Confessio et pulchritudo. Dispersit dedit. et Cognoui Domine. Nocturnales antiphone: qui de terra est. Quando natus es. Malos male perdet.

Tonus, inquit  , tertius duo O habet, id est bis XII. O enim pro XII. accipitur. Unum, inquit,  propter mensuram autenti deuteri, id est phrygii, et alterum propter plagam eius, id est hypophrygium. Nam meses phrygii, id est XII. est nete diezeugmenon hypodorii, ubi quinta species diapason incipit, et idcirco huius hypate meson est illius proslambanomenos. Porro hypate meson phrygii est meses hypophrygii: atque ob hoc ait: in cuius diapason suum semitonium explicat; quia meses uniuscuiusque constitutionis diapason perficit, et ab eodem hypate meson hic uel illic semper incipit melodia quarti tropi. Siquidem huius initium est melodie tertii, extremum, quandoquidem mollitiem chromatici generis imitatur, in quo frequentius per totam diapason diapente  recipitur. Nam paramese incipiens quarto loco suam diapason, suumque  semitonium explicat. Sed euphonie causa eidem diapason tonum adiicit, sicut in melodia primi tropi, ut a mese diatessaron remissa, cum tono, quod est diapente, esse possit. Quod uero ait: suum semitonium; certum est quod unaqueque species diapason secundo suis semitoniis insignitur, que si loco mota fuerint, totam qualitatem tropi transmutant, suo loco seruata conseruant. Ad id quoque multum soni prosunt, quos dicunt protum et deuterum, et reliqua.  Propter triplum et quadruplum, quod ait: sciendum est quod secundus tropus ter uI. in lichanos hypaton consumat; tertius uero quater uI. in proslambanomenon determinat, qui superiori neruo una sesquioctaua breuior constat. Subiungit, quod quater uI. ad quater III. de XII. diapason sit, quia primus duodenarius, id est bis sex, ad suam mesen peruenit, cuius quartam partem  , id est III. frequentius percurrunt mela eiusdem tropi, descenduntque per quartam partem de bis XII. ut ita diapason compleri possint. Hoc quoque senties canendo AIANEOANE. Siquidem a paramese, peracta quarta specie diapente, ad lichanos hypaton descendit, et ad lichanos meson per singulas chordas ascendendo diapente intendit: rursusque ad trite  diezeugmenon grauando remittit: ad extremum in sua finali, hoc est, hypatemeson desinit. Quam finalem primam tangit gradalis antiphona, que est: Confessio et pulchritudo, et sic usque ad III. de XII. ascendit: ac deinde ad finalem suam redit. Quo etiam incipit semitonio intenso antiphona Cognoui Domine. et Dum clamarem ad Dominum. Nocturnales quoque antiphone uel responsoria eodem modo currunt malos male perdet. et Peccaui super numerum. Alleluia. et Spiritus Domini. et Offertorium: Deus tu conuertens. Sic in eodem tropo non tantum per diapason XXXuI. uel diapente infra XXX. sed etiam per diatessaron, frequentius intensam uel remissam canitur.



DE QUARTO TONO.

 Aristoxenus musicus non uoces ipsas, ut Pythagoras, dimetiens, sed inter uoces differentiarum mensuras colligens, singula tetrachorda tribus numeris distinxit, qui nec LX. excederent, nec infra subsisterent. Nam in quatuor tetrachordis inter primam et secundam chordam, secundamque ac tertiam eundem numerum posuit: inter tertiam uero et quartam, quod residuum erat de LX. superadiecit ita:

 uI. uI. XLuIII. || uIII. uIII. XLIII. || uIII. uIIII. XLII. || XII. XII. XXXuI.
 Restant duo tetrachorda, quorum alterum habet || XII. XuIII. XXX. || alterum || XII. XXIu. et XXIu || Est autem eorumdem numerorum hec ratio: quod  XXIu. pro tono posuit, XII. pro semitonio, uIII. pro tertia parte toni, uI. pro quarta, quod est diesis; IX. uero ex quarta parte toni, quod est uI. et octaua, quod est III. constituit. Et primum quidem tetrachordum dixit enarmonii, secundum chromatici mollis, tertiam chromatici  emolii, quartum chromatici tonici  , quintum diatonici mollis, sextum diatonici  incitati. Maior autem in omnibus tetrachordis extremus numerus est, quam duo reliqui, nisi in duobus ultimis, que sunt diatonici  generis. Igitur secundum maiorem extremitatem tetrachordorum est commensuratio symphoniarum, quoniam XLuIII. sunt bis XXIIII. id est bis diapason  ,  quod est quidem quater uI et ter uIII. et octies uI. Similiter bis XII. hoc est bis diapason, sunt XXIIII. quod est quater uI. et ter uIII. Bis autem uIII. ad quater uI. quod est diatessaron, XLII. sunt, et bis uI. ad bis IX. quod diapente, XXX. sunt. Ad ultimum bis uI. ad quater uI. quod est diapason, sunt XXXuI.

Quapropter premissus expositor adiecit. Tonus quartus, quem nos hypophrygium dicimus, habet bis XII. ad bis uIIII. et ter uIII. ad ter uI. in una  consonantia numerorum; est enim bis diatessaron. In diapason uero uI. ad XII. id est XuIII. conueniunt. Idcirco ter uI. non ad bis XII. comparatur, quoniam per ter non diuiditur, sed, ut dictum est, ter uIII. ad ter uI; et bis XII. ad bis uIIII. ad sesquitertiam proportionem, qui sunt XLII. Nam totus iste tonus erit per diatessaron semper. Consonantiam autem diapason, id est uI. ad XII. faciunt ter uI. et bis uIIII. et ter uIII. et bis XII. quorum proportio, id est comparatio maioris ad minorem et minoris ad maiorem, diatessaron habens, semper septenario mensurabitur, ut in gradalibus antiphonis: Resurrexi. Misericordie Domini. et In uoluntate tua Domine. In nocturnalibus quoque: Rubum quem uiderat. Turba multa. Tria sunt munera.

 In hac expositione hoc tantum querendum uidetur, quod ait: ter uI. non ad bis XII. comparari, quoniam per ter non diuiditur: ac si bis XII. id est XXIIII. per tertiam partem metiri impossibile sit. Dum autem XXIIII. et per binarium et per ternarium metiri possit, certum est, quod binarium binario, ternarium ternario in eadem consonantia respondere uoluit, ubi ternarium binario respondere contradixit. Quod uero adiecit, uI. ad XII. diapason fieri, cum iam posuisset bis XII. recolendum est, quod non solum in uocibus, sed etiam inter uoces differentiarum mensura colligenda sit. Nam quia bis XII. dixit uI. ad bis XII. quadruplum constituit, atque idcirco inter uI. et XII. senarius differentiam facit. Rursus inter XII. ac bis XII. duodenarii differentia existit. Quas tandem  differentias ad se inuicem comparatas, diapason reddere nullus ignorat. Et hoc est, quod ait, consonantiam diapason, id est uI. ad XII. faciunt ter sex, et reliqua. Differentia ista, que est XII, utramque consonantiam, id est bis diatessaron retinet, nec eam in minoribus antiphonis excedit. Quod si fecerit, iam uim phrygii obtinebit. Ceterum eius melodia, que est NeAGIS ab hypate meson, hoc est, a semitonio intenso incipit, et in eadem, finale transcurso, diapente desinit. Quomodo autem omnis diatessaron septenario mensuretur per IIII. et III. supra relatum est. Hic uero in bis XII et ter uIII. sunt quater uI. et in bis IX. sunt ter uI. Sequuntur gradales antiphone, quarum prima est Resurrexi. Cuius est initium lichanos hypaton, medium et finis hypate  meson, acuminis summitas mese. Gradale quoque responsorium Hec dies. Nocturnale Rex noster, quod acuendo paramesen preterit. Alleluia etiam Pascha nostrum in hoc tropo consistit, quod pene ad suum diapason peruenit.



DE TERTIO ET QUARTO TONO NOuA CUIUSDAM EXPOSITIO.

A prima specie diapason et primus, propter qnamdam naturam, inchoatur, et tertius tropus, finiturque in diatessaron: in hoc scilicet concluditur eius forma intra diapente O ad e et diatessaron O.  ad cc. Huius enim tropi talis est forma NeeANE. Habet enim hic tropus in nocturnis differentias tres, unam in M. que habet unum locum, scilicet qui odit animam. Alteram in O. que habet unum locum, diatessaron remissum in hoc: qui de terra est. Tertiam in X. que habet enarmonicum remissum in M. Et respicientes. In diurnis enim hic tropus easdem habet differentias, et eadem loca M. ut Ego autem. cum O. differentia, et hunc locum: Dum sanctificatus. Huius autem tropi in nocturnis sic currit uersus: Gloria Patri, etc.  In diurnis enim sic currit uersus Gloria Patri, etc.



DE QUARTO.

A quinta  specie diapason, ubi finitur tertius tropus, inchoatur et quartus, ab H. scilicet et finitur  in eadem H. Concluditur hec eius forma intra diapente, quod est ab O. ad e. addito sesquioctauo remisso c. ad e. Huius enim tropi hec est forma NeAGIS. Habet enim hic tropus in nocturnis differentias II. Primam in h, que habet quatuor loca in c. O quam clarus est, id est, Ierusalem; sesquioctauum remissum in C. Rubum quem uiderat. Secunda differentia est in c. que habet unum locum in C. Betleem non es minima. Unde constat, ut hic tropus duas habet differentias et dedicata loca in nocturnis. In diurnis enim hic tropus unam habet differentiam in M. ut Resurrexi. Huius enim in nocturnis sic currit uersus: Gloria Patri, etc.  In diurnis sic: Gloria Patri, etc.



ITEM DE QUINTO.

 Tonus quintus, quem nobis Lydium dicimus, totus per denarium, semper est diapenticus: quia ter uIII. ad c.  XII. et quater uI. ad quater uIIII. per sesquialteram proportionem in diapente cadunt, quorum consonantia diapason est in XII. Nam quater uIIII. et ter XII. ad quater uI, et ter uIII  faciunt LX. In quibus sunt gradales antiphone Domine refugium, et ant. Circumdederunt me. Et Domine in tua misericordia. et nocturnales. ant. Soluite templum hoc, Et Salue crux. Et Exultet Spiritus meus. Hic nichil aliud querendum uideo, nisi quod ait, numeri ad bis diapente faciendum propositi, faciunt consonantiam diapason ad XII. Duo enim tantum, id est, quater uI. et ter uIII. ad eundem numerum diapason faciunt. Nam quis intelligat, quod  qnater uIIII. et ter XII. in predicta proportione sint? Unde intelligendum est quod ex duodenario oriatur diapason ad numerum bis XII. qui ad XLuIII, alteram diapason perficit, in quorum medio hic tropus suam proprietatem requirit, quandoquidem illa consonantia, que est ter XII. ad ter uIII. hinc XII. illinc ad XLuIII, respicit, et ad ter uIII. uterque numerus diapason facit. Porro ter XII. ad partem grauem obseruat metas eiusdem tropi, quoniam a trite diezeugmenon, sub tertia specie diatessaron, inchoans,  tertiam speciem diapente deorsum in sua melodia, que est NeeANE, peragit usque in parypate meson, que est sua finalis. Gradalis enim antiphona Domine refugium ad eamdem chordam bis redit, et sicut Circumdederunt incipit, ita et offertorium: Immittit angelus. Nocturnale quoque responsorium obsecro Domine a mese enarmonico remisso inchoat, ut statim chromaticum intensum se ingerat. Secunda species enim diapason, que a paramese incipit in eo est singularis, quod tres tonos deorsum absque semitonio una serie directim digerit, nec in eadem diapason inter uI. et XII. octonarius incurrit, atque idcirco ibidem adiuuat plurimum synemmenon tetrachordum. Alleluia etiam Beatus uir a finali chorda eiusdem tropi, ad octauam sursum  uersus, totam quintam speciem diapason percurrit. In predictis uero numeris consonantia diapente sub mensura quinaria cadit: quoniam ter uIII. et quater uI. ad bis XII. rediguntur. Quater uero uIIII ad ter XII. ut binarius et ternarius qui faciunt u. conseruent suum diapente.



DE QUINTO TONO NOuA CUIUSDAM EXPOSITIO.

A tertia specie diapason, que  Y. inchoatur quintus tropus, finiturque in diapente, quod est l. concluditur enim eius forma diapente, quod est l.  ad DD. Huius enim tropi hec est forma NeeANE. Habet enim hic tropus duas differentias in nocturnis, unam in O. que habet duo loca, scilicet ant. Obsecro Domine, enarmonicum remissum in I. uox clamantis. Alteram differentiam in Y. que  habet unum locum, scilicet Hodie nobis. In diurnis enim hic tropus quatuor habet differentias et tria loca, scilicet Exaudi Deus. Alteram in M. que habet unum locum in I. Circumdederunt me. Tertiam in Y. Iustus Dominus. Huius tropi in nocturnis sic currit uersus: Gloria Patri, etc. In diurnis sic currit uersus: Gloria Patri, etc.



ITEM DE SEXTO TONO 

Tonus sextus est species sexies uI, ad sexies IIII, de bis XII. et  quater uIIII. ad quater uI. de bis XII. quia sesquialtera proportio in diapente cadit, et sexies IIII. de ter uIII. sicut sexies IIII. de bis XII. in consonantia diapason, id est  . ad XII. perueniunt per bis XII. et ter uIII. qui sunt XLuIII. sicut sexies uI. et quater uIIII. sunt LXXII.  Totus enim iste tonus aut per diapason consonantiam, id est, uI. ad XII. aut per diapente, denario scilicet, mensurabitur, ut in gradalibus ant. Os iusti. Omnes gentes. Quasi modo geniti. In nocturnalibus quoque ant. O admirabile. uade Satana. uirgo hodie fidelis. O quam gloriosum est. Quia sunt octo tropi, quorum quatuor dicuntur autentici uel principales; reliqui plagii uel subiugales. Sciendum  est, quod a se inuicem, hoc est, principalis a suo subiugali non discrepet, aut ratione numerorum, aut natura symphoniarum. Quapropter huiusmodi mensure et numeri magis lydio principali competunt, quam subiugali: quoniam ille sextam partem de bis XII. quod est IIII. et quartam, quod es uI. frequentius percurrit: iste uero in quibusdam antiphonis more subiugalium uix ab bis XII. pertingit. Denique quod bis XII. id est XXIIII. sexta parte uel quarta metiri precepit: hoc est, quod post modum ait eiusdem tropi consonantiam, quod est diapente, denario mensurari: quandoquidem uI et IIII denarii mensure competit. Quod uero sexies uI. ad sexies IIII. quod est LX. comparari uoluit, idem ualet, ac si diceret, XXXuI. ad XXIIII. per diapente  consonantiam comparari. Deinde ter uIII. et bis XII. in consonantia dixit diapason fieri per uI. ad XII. quod nichil est aliud, nisi quia ter uIII. et bis XII. idem ualent ad XII. quod predicta diapason in minoribus numeris, hoc est uI ad XII. Nam a sua finali, que est parypate meson, diapente superius et diatessaron inferius currit. Ex quibus utrisque consonantiis semper diapason existit, sicut animaduertere potes in ant. que est: Omnes gentes. Quandoquidem et ad parypate hypaton descendit, et ad trite diezeugmenon, ut dictum est, diapason existit. Eodem modo ascendit et descendit offertorium: Stetit angelus. Nocturnale quoque responsorium cum suo uersu, quod est Aspiciebam, et Esto nobis: ad nete hyperboleon uidentur ascendere. Alleluia  Etiam Omnes gentes. eiusdem tropi melodia, que est AANNES. intonando retinet. Siquidem ipsa melodia ascendendo mesen tangit, ac postea tertiam speciem diatessaron descendendo remittit.



ITEM DE SEXTO TONO NOuA CUIUSDAM EXPOSITIO.

A sexta specie diapason, ubi finitur quintus tropus, inchoatur sextus, ab I. uidelicet. Concluditur tamen eius forma diapente, quod est O. ad E. addita sesquioctaua proportione ad grauem partem scilicet E. ad C. huius enim tropi hec est forma NeAGIS. Habet enim hic tropus in nocturnis differentiam unam, que habet tria loca, scilicet Aspiciebam. Enarmonicum intensum in O. Modo ueniet. Diatessaron remissum in C. Per memetipsum. Itaque hic tropus una differentia cum tribus insignitur locis.  In diurnis enim ipsa differentia duo habet loca, scilicet Os iusti. Diatessaron remissum in C. Qui manducat. Huius tropi in nocturnis sic currit uersus: Gloria Patri, etc. In diurnis sic: Gloria Patri, etc.



DE SEPTIMO TONO  .

Tonus septimus, quem nos mixolydion dicimus; in proportione quarti toni habet totum diatessaron, in proportione quinti toni totum diapente, et in  proportione propria habet quater XII. quod est diapason. Quod ait, ex quarti et quinti toni proportionibus mixolydium fieri, qui idcirco dictus est, eo quod ex Lydio mixtus sit, scire oportet, quod in quarto tono bis uIIII. ad bis XII, et ter uI. ad ter uIII, per XLII. diatessaron consistit. In quinto uero sexies uI. ad sexies IIII. de bis XII. et quater uIIII. ad quater uI. de bis XII. per LX. diapente producit. in proportione autem propria habet dapason, quod est quater uI. ad quater XII. et sexies quatuor de bis XII. ad sexies uIII. qui numeri simul iuncti faciunt XLuIII. siquidem a paranete diezeugmenon melodia huius tropi inchoans, in lichanos meson, que est sua finalis, desinit per diatessaron et tonum, faciens primitus diapente remissum: tum deinde  tertiam speciem ipsius diapente infra eam consonantiam uideatur consistere: et quia sursum uersus a sua finali hic septimus tropus septimam speciem diapason exsequitur, sicut quartus diatessaron septenario, et sicut quintus diapente denario mensurabitur. Huius enim speciei paranete hyperboleon est ad acutam partem finis. Ubi autem melodia huius tropi, que est NeeANE desinit, melodia octaui tropi, que est NeAGIS, per diatessaron intensum incipit: quod statim remittit, nec a suo principali propter hanc differentiam discrepat quod suo nomine hypermixolydius designat; hypermixolydius sane dicitur, quod mixolydium transcendit, qui iuxta Ptolomeum octauam speciem diapason, omnibus reliquis acutiorem, percurrit, constans  quarti et quinti toni proprietatibus, sicut myxolydius. Cantatur autem mixolydius in gradalibus ant. Puer natus est nobis. et Audiuit Dominus. Et nocturnalia responsoria eodem modo incipiunt R\. Iste est frater uester. et Dixit Iudas fratribus suis. Ceterum prima antiphona. Puer natus est diapente ad paranete diezeugmenon intendit, ubi melodia huius tropi tale habet initium, quale et responsorium: Ecce dies ueniunt. R\. Nascetur nobis. de hoc tropo eodem modo incipit. Porro cantilene octaui tropi more subiugalium infra quartam speciem diapason decurrunt: sunt enim a mese superius quatuor chorde, que synemmene sunt proxime, et e latere  intime, que dant ab excellentiori parte exordium quatuor primis speciebus diapason, atque  melodiis quatuor troporum. Quorum uidelicet troporum siue etiam sonorum, primus Greca lingua dicitur Protus; secundus Deuterus; tertius Tritus; quartus Tetrardus; qui singuli a suis finalibus deorsum pentachordo, quod est diapente, differunt. Superius uero tetrachordum, quod est diatessaron requirunt, ut unusquisque suam speciem diapason teneat, per quam euagando, sursum ac deorsum libere currat. Cui scilicet diapason plerumque exterius additur, qui emmelis, id est, aptus melo uocatur.

 Sciendum quoque, quod Dorius maxime proto regitur, similiter Phrygius deutero, Lydius trito, mixolydius tetrardo. Quos sonos in quibusdam cantilenis sue  plage quodammodo tangendo libant, ut plaga proti tangat protum, deuteri deuterum, triti tritum, tetrardi tetrardum. Et id fas est experiri in gradalibus antiphonis. In responsoriis namque nocturnis uel diurnis, seu quibuslibet ecclesiasticis cantilenis, ipse plage eorum sonorum limites ad placidum transcendunt, ac species diapason, quas a grauiore parte inchoauerant, prout libuerit, percurrunt: quippe singule chorde finales singulas adoriuntur species. Quarum uidelicet specierum metas principalium troporum superius et inferius obseruantium prima Dorii est, secunda Phrygii, tertia  Lydii, quarta mixolydii; siquidem omnes species diapason et superius et inferius inchoari possunt, u. g. prima ab O in A uel ab A. in O. Secunda ab x. in b. uel a b. in x. Tertia ab y in c. uel a c in y. Quarta a cc. in e. uel ab e in cc. Quinta a dd in h. uel ab h in dd. Sexta ab ff in i. uel ab i in ff. Septima ab nn in m. uel ab m in nn  . Sunt igitur quatuor superiores, id est, O. X. y. cc. et  tres inferiores H. i. M. Et superiores quidem excellentiori parte  fiunt: hypodorium, hypophrygium, hypolydium, hypermixolydium. Inferiores uero fiunt ex grauiore parte, Dorium, Phrygium, Lydium, mixolydium, unde et finales dicte sunt. Quapropter modulatio cantilene infra speciem hypodorii decurrens, sua est, superius ascendens,  Dorii est. Eodem modo infra speciem hypophrygii, sua est, superius ascendens Phrygii est. Infra quoque speciem hypolydii, sua est, superius ascendens, Lydii est. Et de hypermixolydio similiter intelligendum est. Ergo modulationem cantilene Dorii ad excellentiorem partem finit CC. modulationem Phrygii finit dd. modulationem Lydii finit ff. modulationem mixolydii finit nn. unde fit, ut Dorius ab o. aut descendat in e. aut ascendat in cc. Similiter Phrygius ab X. aut descendat in h. aut ascendat in dd. Eodem modo Lydius ab y aut descendit in I. aut ascendit in ff. Mixolydius nichilominus ab cc. aut descendit in M. aut ascendit in nn. et semper unusquisque principalis tropus inferius habet diapente a media chorda, superius diatessaron; ac si uIII. sint  inter uI. et XII. subiugalis uero unusquisque tropus a finali chorda superius habet diapente, inferius uero diatessaron: ac si uIIII. sint inter uI. et XII. Quod si superius uel inferius alicui tropo extra speciem dupli tonus accesserit, non erit absurdum emmelim ponere, ut sit a predictis medietatibus, ubicunque tetigerit hinc uel inde, diapente et tonus, uel diatessaron et tonus.

Restat dicere de tribus directaneis tonis, quorum tenorem synemmenon tetrachordum recidit, dum  inter O. et X. trite synemmenon, id est, q. interuenit; uix tamen unquam ratio post paramesen sonare permittit: sed aut post O. aut post T. inuenitur: post O. sicut in tertio sono huius antiphone: Iustus es Domine. Tandem octauus tropus tenet eamdem speciem diapason, quam et primus, tamen eo differt, quod ille habet m. mediam chordam sue qualitatis custodem: hic uero O. sub proti nomine. Quam differentiam qui nescit, nunc in istum, nunc in illum uitiosus incurrit. Ut est in antiph. Urbs fortitudinis, que a primo tono incipit, et in octauum desinit propter semitonium, quod chorde, que est m. imprudens non suo loco subiunxit eo, ubi Aperite portas intulit. Ceterum in gradalibus antiphonis habet octauus tropus Ad te leuaui. et Domine ne  longe. In nocturnis antiph. Repleti sunt omnes. et Lux de luce. Nocturnalia responsoria Montes Gelbe. et Dixit Ruben. Diurna responsoria Dilexisti. et Qui sedes. Offertorium Si ambulauero.



ITEM DE SEPTIMO ET OCTAuO TONO NOuA CUIUSDAM EXPOSITIO.

A quarta specie diapason, que est supra mese, inchoatur septimus tropus, id est, cc. et finitur in diapente m. Concluditur eius forma intra diapente, quod est cc ad m. addita sesquioctaua proportione, quod est ab m. ad i. Huius tropi hec est forma NeeAGIS. Habet enim in nocturnis differentias tres, unam in cc. que habet unum locum, diapente remissum in m. ut Summe Trinitati. Alteram in y. que habet duo loca in se. ut Dixit Iudas. tonum  intensum in cc. ut Aspiciens. Tertia differentia est in O. que habet duo loca in se. Attende Domine ad me. tonum remissum in m. ut Missus est Gabriel. Et de hac differentia sunt omnes antiphone, quas uitio finis in quarto ponimus: ut Benedicta tu. In diurnis huic tropo una differentia in m. que habet unum locum in se, scilicet Puer natus est. Sic enim in nocturnis currit uersus: Gloria Patri, etc. In diurnis: Gloria Patri, etc.



DE OCTAuO TONO.

A septima specie diapason, que est M. ubi finitur septimus, inchoatur octauus: ibi finitur, ubi inchoatur. Concluditur eius forma intra diapente intensum m. ad cc. addita sesquioctaua proportione, remissum m. ad i. Huius tropi talis est forma  NeAGIS. Habet hic tropus in nocturnis differentiam unam, que habet quinque loca in se. Ecce dies ueniunt. Sesquioctauum remissum in I. ut Doceam iniquos. Sesdquioctauum intensum in O. ut Quodcunque. Diatessaron remissum in y. Ecce ancilla Domini. Unde apparet quod hic tropus in nocturnis differentia cum quinque locis insignitur. In diurnis enim hic tropus unam habet differentiam, que habet duo loca in se, ut In uirtute tua. diatessaron remissum, ut Domine ne longe. Huius tropi in nocturnis sic currit uersus: Gloria Patri, etc. In diurnis autem taliter currit uersus: Gloria Patri, etc.



SEQUITUR PRAEMISSUS EXPOSITOR.


Ut uitruuius dixit in libro de Architectura, secundum physicos non plus sunt, quam octo uenti: principales quatuor, et subiecti quatuor. Quatuor uero, qui adduntur ut sint duodecim, sic sunt ut quatuor semitonia ad octo tonos. Nam in undis maris et fluminum semper magis sonat prima unda, quam septem sequentes. Nona uero octaue similis est. Similiter in tonitruis octo discrimina, a quibus Pythagoras philosophus has octo tonorum consonantias prefatas ad harmoniam celi in Atlante monte, qui est proximus celo, adinuenit, cuius proportiones instar quinque Zonarum celi perfecit, quarum temperie mundus iste moderatur. Omnis enim musice consonantia aut ad unum II. habet in  duplici, aut III. in triplici, aut IIII. in quadruplici, aut u. in sesquialtera, aut uII. in sesquitertia. Denique, ut supra dictum est, ex u. tonis et duobus semitoniis octauum perficitur diapason, qui est primus tonus: ut uI. XII. ad quem omnis musice consonantia refertur. Quicunque enim numerus ad XII. patiri potest, ita ut ad ipsum duodenarium siue per ter et quater, siue quater et ter diuidatur, musicus est, constans in supradictis proportionibus. Nam Pythagoras aptauit duplam in uI. sesquialteram in uIII. sesquitertiam in uIIII. ad XII. Unde ex quinque tonorum simplicium, id est, diapente, diatessaron, diapason; compositorum  , ut diapason simul et diapente, ut tertius tonus et sextus; et diapason ac diatessaron in eodem quinto, et dupla  diapason in octauo tono, unacum duplo et triplo. Quod tonos uentis comparauit, congrua ratione factum est: quippe ad sonum eliciendum, aut plectrum aut statum necessarium esse constat. Quod quatuor semitonia eisdem tonis inesse proposuit, scire conuenit, quia excepto illo, quod a mesen coniunctum est, quatuor sunt tantum directa tetrachorda, que singulis semitoniis finetenus ad grauiorem partem sunt insignita. De undis maris et fluminum, quomodo redeant, physicorum peritia pertractat. Siquidem et Hyginus de concordia annorum, dierum et mensium, aliquando post uII. annos, octauo uidelicet recurrentium, aliquando post uII. dies, in Astrologia disputat propter excellentiam octonarii numeri, quo partitur sphera celestis, superius et  inferius in circulo equinoctiali. De eadem etiam sphera tunc temporis quatuor partes superius patent, quatuor inferius latent. Porro quod adiecit, nona unda octaue similis est, nichil mirum, cum et nona chorda octaue adeo similis sit, ut equisona reddatur, si altera pro altera tangitur. uerbi gratia, in singulis speciebus diapason prima et octaua chorda eodem sono, non loco, nec longitudinis aut breuitatis spatio; quippe in heptachordo absque ullo confusionis errore respondet prima pro octaua, secunda pro nona, tertia pro decima; atque idcirco in octochordo erit prima pro nona, ut sit octaua  eidem  similis, nec non equisona, et ob hoc nisi propter acumen superflua.

De tonitruis sicut et de undis humane philosophie unam disputationem ponere supersedi. De quinque symphoniis et de quinque zonis non spernenda est comparatio, quoniam illic in relatione est speculatio totius musice, hic uero  euolutio celestis sphere. Ponamus itaque senarium pro unitate, ad quem duo senarii habebuntur pro duplo infra XuIII. et uIII. Ad eumdem tres senarii pro triplo infra XXIIII. Ad eumdem quatuor senarii faciunt proportionem quadruplam infra XXX. Ad duos senarios tres senarii comparati erunt infra XXX. sesquialtere proportionis. Similiter tres senarii ad Quatuor proportionaliter constituti infra  XLII. respondent epitrite rationi. Quapropter primus tropus erit in dupla, secundus in tripla, tertius in quadrupla, quartus in epitrita, quintus in sesquialtera, sextus sicut tertius in diapason simul ac diapente: diapason quoque ac diatessaron in septimo: dupla diapason in octauo, unacum duplo triplo. Horum omnium rationem superius per unumquemque tropum singillatim complexus sum.

Nunc duodenarii potentiam preterire non debeo, ad quem omnis numerus, qui per ter et quater diuiditur, musicis consonantiis aptatur. Nam duodenarii membra siue partes sunt sex  , quarum prima est unitas, secunda senarius, tertia quaternarius, quarta ternarius, sexta binarius. Habet quoque hoc proprium, ut quia a primo impari surgit,  eius, id est, senarius, medietas constat tribus membris, et est primus perfectus in numeris. Si ergo XII. duplicentur, qui ad uI. procul dubio pro duplo accipiuntur, id hac duplicatione colligitur, quod qui duplicantur per impares numeros se sequentes, sua membra, hoc est, suas partes sortiuntur. uerbi causa, a ternario duplicantur hi uI. XII. XXIIII. XLuIII. et horum primus tribus membris insignitur, secundus quinque, tertius septem, quartus nouem. Si uero a quaternario duodenarius sumat initium, qui duplicantur, quaternario excrescunt. Nam in XXIIII. sunt uIII. qui producti sunt ex duplicato quaternario, et in XLuIII. adduntur ad eosdem uIII. sic quater XII. in XLuIII. Et hoc est, quod ait: musicos esse numeros, qui per ter et quater diuiduntur,  comparati eidem duodenario. Nam uIII. qui per quater, et uIIII. qui per ter diuiduntur, ad eumdem sub epitrita uel hemiolia proportione comparantur. Tandem quia dixit tonorum alios esse compositos, alios simplices, sciendum est quod eorum compositio talis sit qualis est apud grammaticos ex duabus partibus integris, ut est magister equitum. Dum enim primus tonus diapason consonantia nobilis sit, quintus autem diapente fiat singularis: secundus ex utraque consonantia componitur, cum tripla proportione dilatatur. Siquidem, ut dictum  est, gradale R\. Uniuersi, qui te exspectant, totam speciem diapason hypodorii, et insuper diapente percurrit, quatenus quintus per triplum perficere possit; est enim triplus, quando comparatur maior numerus ad minorem; subtriplus uero, quando minor ad maiorem. Quapropter XXIIII. ad uIII. et XuIII. ad uI. triplus esse necesse est, quorum alterum perficit cum suo uersu cantilena prefati responsorii. Simplices uero tropi sunt, qui una symphonia contenti sunt, quales sunt quartus et quintus: quartus quidem cum per uII. hoc est per III. et IIII. quod est diatessaron, decurrit. Quintus quoque per X. hoc est per IIII. et uI. quod est diapente, de quo Betius, hic, inquit, est simplicior ac princeps, quem Lydium nuncupamus. Unde Plato precepit  minime oportere pueros ad omnes modos erudiri, sed potius ad ualentes et simplices.


Cod. S. Emeram.
 [1Kb] [Figure: [Table] 12Kb]    [1Kb] [Figure: [Table] 18Kb] [1Kb]

Hic continentur proportiones octo tonorum, qui efficiuntur ex u. tonis, et duobus semitoniis, et  sex symphonie speciebus, et quinque proportionibus XII. [a] uI. [c] uIII. [B] uIIII. [d] Primus tonus est in XuIII. diapason, uI. ad XII. et XX. diapente, uIII. ad XII. et in XXI. diatessaron, uIIII. ad XII. Secundus tonus est XII. [a] uI. [c] uI. [c] uI. [c] uIII. [b] uIII. [b] uIIII. [d] uIIII. [d] et in XXX. per ter uI. ad XII. et per bis uIIII. ad XII. in quibus est diapente. et in XXuIII. diatessaron per bis uIII. ad XII.

Tertius tonus est XII. [a] uI. [c] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII, [d] In XXXuI. diapason, per quater uI. ad XII. aut in XXX. diapente per bis uIIII.  ad XII. Quartus tonus est XII. [a] XII. [a] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII. [d] Diatessaron per ter uI. ad ter uIII. et per bis uIIII. ad bis XII. qui sunt XLII. Quintus tonus est XII. [a] XII. [a] XII. [a] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII. [d]  et est diapenticus per ter uIII. ad ter XII. qui sunt XXXuI. et quater uI. ad quater uIIII. qui sunt LX. Sextus tonus est XII. [a] XII. [a] uI. [c] uI. [c] uI. [c] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII. [d] uIIII. [d]  et est diapason per sexies uI. ad  bis XII. qui sunt LX. et per ter uIII. ad bis XII. qui sunt XLuIII. aut diapente per quater uIIII. ad bis XII. qui suut LX.

Septimus tonus est XII. [a] XII. [a] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII. [d] Item XII. [a] XII. [a] XII. [a] uI. [c] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII. [d] uIIII. [d] uIIII. [d] Item propria. XII. [a] XII. [a] XII. [a] XII. [a] uI. [c] uI. [c] uI. [c] uI. [c] uI. [c] uI. [c] uI. [c] uI. [c] uIII. [b] uIII. [b] uIII. [b] uIII. [b] uIII. [b] uIII. [b] et constat ex quarti toni et quinti, et sua proportione. Diatessaron per XLII. sicut quartus, aut diapente per LX. sicut quintus  aut in propria diapason, ut duodecies XII. qui sunt CXLIIII. quod est octies uI. et sexies uIII. ad quater XII.

Octauus tonus est, qui constat ex supradictis quarti et quinti toni diatessaron et diapente XII. [a] XII. [a] uI. [c] uI. [c] uI. [c] uIII. [b] uIII. [b] uIII. [b] uIIII. uIIII. qui faciunt uI. ad ter uIII. et bis uIIII. ad bis XII. in septenario  diatessaron. Item XII. [a] XII. [a] XII. [a] uI. [c] uI. [c] uI. [c] uI. [c] uIII. [b] uIII. [b] uIII. [b] uIIII. [d] uIIII. [d] uIIII. [d] uIIII. [d] qui faciunt quater uIIII. ad quater uI. et ter uIII. ad ter XII. in sesquitertia  proportione denarii numeri. Octauus tonus aut sicut quartus per XLII. diatessaron constat: aut sicut quintus per LX. et LX. habens CXX. in numero. Tonus primus uI. ad XII. id est XuIII. qui sunt ter uI. que proportio diapason dicitur.



EXPOSITIO EORUMDEM TONORUM.

Item uIII. ad XII. sunt XX. que proportio sesquialtera dicitur ad XII. ideo, quia XII. habet in se uIII. et alteram eius partem, id est, IIII. et facit diapente. Item uIIII. ad XII. XXI. sunt, que proportio  sesquitertia dicitur, quia XII. habet uIIII. et eius tertiam partem, id est, III. et fit diatessaron, id est ter septem, qui sunt XXI. Omnis igitur primus tonus aut ter uI. habebit in dupla proportione, id est, diapason; ut est Rorate celi desuper, aut quater u. id est ter,  de uIII. et III. de XII. in sesquialtera proportione faciunt diapente, quod est XX. ut est: Et nubes pluant iustum. aperiatur. Aut ter uII. id est, III. de uIIII, et ad IIII. de XII. in sesquitertia, qui faciunt diatessaron, ut est: Terra, et germinet Saluatorem. Item introitum: Gaudete in Domino, etc. et Inclina Domine. et Iustus es Domine. Antiph. Urbs fortitudinis. iehsu autem. Traditor autem. Et hoc uidendum, quod sepe euenit, ut bis aut ter aut totum etiam in antiphonis, aut in quocumque cantu  primi toni sit, aut per uI. et XII. quod est diapason, aut per u. et X. quod est diapente, aut per uII. totum, quod est diatessaron, decurrit: ut urbs fortitudinis. et Ioannes autem.

Tonus secundus per ter uI. id est XuIII. ad XII. per sesquialteram proportionem fiunt XXX. reddunt diapente. Ad uI. de primo tono ad ter uI, de secundo tripla proportio est, quia triplicatus eum superat. Item bis uIII. ad XII. per sesquitertiam proportionem XXuIII. fiunt, id est, quater uII. quod est diatessaron. Sit ergo ipsa proportio numeri, id est, bis uIII. ad uIII. de primo tono duplum est, et ideo in diapason cadit XXIIII. quod est quater uI. et bis XII. Item bis IX. qui sunt ter uI. id est, XuIII. per sesquialteram proportionem fiunt XXX. ut supra  diapente. Omnis enim melodia secundi toni aut per diapente denarium numerabit totum, ut est Ant. Ecce aduenit in qua sunt LXu.  . aut diatessaron totum, uel ter uII. ut est: ueni et ostende. Item antiphona diapentica Omnipotens sermo tuus Domine. et diatessaron: ut Dominus Deus auxiliator meus. Si autem in diapason uenerit proportio secundi toni, uel uI. ad XII. ad primum est ut ter uI.  ad uI. primi, et bis uIII. ad uIII.  primi toni efficit.

Tonus tertius est, qui duo A. habet propter primam mensuram autenti deuteri, et secundum A. propter plagam autenti deuteri, in cuius diapason suum semitonium explicat, et secundi toni, qui ambo sunt semitonia, propter triplam, ut dictum est, et quadruplam, propter quater uI. ad unum uI. de primo. Quater enim uI. ad quater III. de XII. quater  octo sunt, qui sunt XXXuI. diapason, id est, sexies uI. et ter XII. Similiter uI. ad XII. quia duple proportiones sunt: bis uIIII. ad XII. quia sesquialtera proportio est XXX. diapente fiunt. Unde iste tertius tonus aut diapason erit per uI. ad XII. aut diapente, id est XXX. ut in Introitibus: Confessio  et pulchritudo. et Dispersit dedit. et Cognoui Domine. et Antiph. Qui de terra est. et Quando natus es. et Malos male perdet. et Homo quidam fecit.

Tonus quartus bis XII. ad ter uIII. et ad ter uI. bis uIII.  una consonantia numerorum in diapason uI. ad XII. id est XXIIII, conueniunt. Idcirco ter uI. non ad bis XII. comparatur, quoniam per ter non diuiditur. sed ter uIII. ad ter uI. comparatur; et bis uIIII. ad bis XII. per sesquitertiam proportionem. Totus iste tonus erit diatessaron semper, consonantia autem diapason, id est, sex uI. ad XII. ter uI. et bis uIIII. et ter uIII. et bis XII. faciunt. Quorum proportio, id est, comparatio maioris ad minorem, et minoris ad maiorem semper diatessaron, id est, septenario mensurabitur: ut introitus. Resurrexi.  et Misericordia Domini. et In uoluntate tua. et Antiph. Rubum quem uiderat. et Turba multa. Tria sunt munera.

Tonus quintus totus semper diapenticus per denarium est, quia ter uIIII. ad ter XII. et quater uI. ad quater uIII. id est, per sesquialteram proportionem in diapente cadunt, quorum consonantia diapason est, id est, in duodenarium quater uIIII. et ter XII. et quater uI. et ter uIII. ut Introitus: Domine refugium. Circumdederunt me. et Domine in tua misericordia. Et antiph. Soluite templum hoc. Salue Crux. Exultet spiritus meus. Et similia.

Tonus sextus est sexies uI. ad sexies IIII. de bis XII. et quater uIIII. ad quater uI. de bis XII. quia sesquialtera proportio in diapente cadit, et sexies  IIII. de ter uIII. et sexies IIII. de bis XII. in consonantia diapason, id est, uI. et XII. ueniunt per uIII, qui sunt XLuIII. sicut sexies uI. et quater uIIII. in LXXII. Totus enim iste tonus aut per diapason consonantiam, id est, uI. et XII. aut per diapente, id est, denarium mensurabitur. Ut introitus: Os iusti. Omnes gentes. Et Quasi modo geniti. Et Antiph. O Admirabile. et uirgo hodie fidelis.

 Tonus septimus ut in proportione quarti toni habet totum diatessaron, et in proportione quinti toni habet totum diapente, et in proportione propria habet duodecies XII. diapason, qui sunt CXLIIII. Tonum octauum require ut supra.  .



DE MENSURIS ORGANICARUM FISTULARUM.

Prima habeat octies suum diametrum. Secunda habeat primam et eius octauam, et diametri octauam. Tertia secundam et eius octauam et diametri octauam. Quarta primam et eius tertiam et diametri tertiam. Quinta primam et eius mediam, et diametri mediam; uel quartam et eius octauam, et diametri octauam. Sexta habeat quintam in se, et eius octauam, et diametri octauam. Octaua primam habeat duplam in se.


 Item unde supra aliter.

Prima per octauam metiatur E T.  Secunda sesquioctaua sit prime D. T. Tertia sesquioctaua secunde C. S. Quarta sesquitertia prime B. T. Quinta uel sesquialtera prime, uel sesquitertia secunde, uel sesquioctaua quarte A. T. Sexta sesquioctaua quinte, uel sesquitertia tertie, uel sesquialtera secunde G. S. Septima sesquioctaua sexte, uel sesquitertia quarte, uel sesquialtera tertie F. Octaua sesquioctaua septime, uel sesquitertia quinte, uel sesquialtera quarte, uel dupla prime E. Nona sesquioctaua octaue, uel sesquitertia sexte, uel sesquialtera quinte, uel dupla secunde.


Item.

 Prima quantecumque quantitatis. Secunda sesquioctaua prime. Tertia sesquioctaua secunde. Quarta sesquioctaua tertie. Quinta sesquitertia secunde. Sexta sesquioctaua quinte. Septima sesquioctaua sexte. His itaque dispositis, in secundo loco una inferenda est, que sub sesquitertia sit illi, que prius quarta fuit.


Item inde.

Data igitur prime uel minori fistule qualibet longitudine; sed melius uidetur, si latitudo foraminis diametri fuerit longitudini octies data: ubicumque deinceps tonus faciendus, maior habeat minorem totam et diametrum, et diametri eius octauam. In diatessaron maior minorem, et eius tertiam, et insuper  diametri tertiam. In diapente maior minorem et eius mediam, insuper et diametri mediam. In diapason maior minorem duplo, et totum insuper diametrum. Cetere uero facile per numeros occurrent. Est autem diametrum, uol que est in foramine ea amplior parte medietas, uel foraminis transuersitas ex diductiori parte, qua inspiratur fistula, et cui subiacet foraminis uia.


Aliter.

Si tonum queris, maior fistula minorem habeat, et eius octauam, et ipsius octaue octauam. Si diatessaron,  maior minorem, et eius tertiam et tertie undecimam, et undecime sextam. Si diapente, maior minorem et eius mediam, et medietatis octauam, et octaue octauam. Si diapason, maior minorem duplo, et insuper eius unam octauam, et octaue octauam. Si diapason et diapente, maior minorem triplo, et eius duas octauas, id est, quartam. Si bis diapason, maior minorem quadruplo, et insuper eius tres octauas.


Item.

Si fistule equalis grossitudinis fuerint, et maior minorem in sua longitudine bis habuerit, et insuper concauitatis eius diametrum: diapason consonantiam inuicem resonabunt.

Si fistula maior fistule minoris longitudinem  quater in se habuerit, et insuper diametri, quod in cauo est, ter mensuram contineat: bis diapason consonantiam resonabunt.

Si fistula maior minorem in se totam habeat, et insuper eius tertiam partem, nec non et diametri, quod in cauo est, diatessaron consonantiam resonabunt.

Si fistula maior minorem in se habuerit, et insuper eius longitudinis medietatem, simul cum medietate diametri, quod in cauo est, diapente consonantiam resonabunt.

Si fistula maior fistulam minorem in se totam habuerit, et insuper longitudinis partem XuI. cum diametri sextadecima: hec consonantia semitonium  erit. Sed melius per diatessaron sumitur semitonium.



DE CYMBALORUM PONDERIBUS.

Primum quanticumque ponderis. Secundum sesquioctauum primi. Tertium sesquioctauum secundi. Quartum sesquitertium primi. Quintum sesquioctauum quarti. Sextum sesquioctauum quinti. Septimum sesquitertium quarti.


De Modis

Autentus auctoralis, et auctoritate plenus. Protus, id est, primus: deuterus secundus: tritus tertius: tetrardus quartus. Quibus ordinatim supponuntur quatuor laterales, quos uocant plagis proti, plagis deuteri, plagis triti, plagis tetrardi. Item in Greco  ANNANEANE. NANANEAGIES. AGIANNEAGIES. NENOTEANES. NeAGIS. Item parapteres NENOTENEAGIS. Ant. mea nox. Ant. o mors. Ant. miserere mei Deus. ANAIETANENAGIS AIANNEAGIES. Ant. Nos qui uiuimus. Item parapteres, qui supra scripti sunt, necesse est, ut teneamus, qui in antiphonis minutis comprobantur, maxime de psalmis, qui non finiuntur ita ut inchoant. Parapteres, dicti, eo quod iter preparant uersibus descendendi in antiphonis. NENOTENARSIS Parapter primus contingit tonum secundum, et intrat in uersum,  ut tonus secundus, et finit sicut tonus primus, ut est illud: Miserere mei Deus. Et A delicto. Et alie plures. ANOS Parapter secundus contingit tonum quartum, et ibi finit. He sunt antiph. Quia mirabilia. Sede a dextris. Speret Isrel. Omnis terra. Et alie plures. ANAGETANENAGIS Parapter tertius contingit tonum septimum, et finit in tono quarto. Sunt uero multe antiphone, que ibi descendunt, quas nobis dinumerare longum est. Sed in aliquantulum dicamus, Ant. Benedicta. Rorate. Erit etiam AIANNEAGIES. Parapter uero quartus contingit tonum octauum, sed non ascendit in alteram uocem, et mediocris in ipsam finitur, et parumper inueniuntur, nisi quatuor aut quinque antiphone: Nos qui uiuimus. In ecclesiis. Martyres Domini. Angeli Domini.  uirgines Domini.



DE QUINQUE SYMPHONIIS, TRIBUS SIMPLICIBUS, ET TRIBUS COMPOSITIS.
[Figure: [Table] 11Kb]

Diapason symphonia est, que fit duplo, ut est hoc.

Diapente uero est, que his numeris constat.

Diatessaron uero est, que in hac proportione consistit.

Tonus uero sesquioctaua proportione concluditur uIII.

Diapason et diapente tripla comparatione colligitur  hoc modo.

Bis diapason quadrupla collatione perficitur.

Diatessaron ac diapente unum perficiunt diapason hoc modo.


De Consonantiis tribus. 

 [1Kb] [Figure: [Littere] 13Kb] Symphonia [h g f e] dicta [h f] eolice [e f g h] diatessaron [h g h g f] tono [f e] constat [f g] tonoque [g g g] cum [h] copula [h h h] semitonii [h g h g f] taliter [f f f] aptam [f e] ratam [f g] dulcemque [g g g] melodiam [g f h e] resonans. [e e e]

Hec [g] secunda [f c d] forma [d e] modulatur [f g g d] tono [e d] ac [d] hemitonio [f c f c d] tonoque [g f e] pulchre [f g] sonans. [g d] Tertia [f e d] que [c] symphonia [e c d e] huius [d f] semitionii [e d c d d] tono [f f] tono [f f] species [d f f] constat. [f e]

 Consonantia [h g f e d] dicta [h d] sequialtera [e f e h] diapente [h d e d] prima [h g] species [h g f] tono [f e] constat [f g] tonoque [g g g] cum [h] copula [h h h] semitonii. [h g h g f] addito [f f f] quoque [f e] tono [f g] amplius [g g g] tota [g f] diatessaron [h e f d d] pulchre [f e] distinguens [h g f d] carmina. [h f d]

Diapente [h gh h d h g f e dd e f g hh d] - - - - et diatessaron [d d e] symphonie [de dc dd] et [c] intense [d e f] et [g] remisse [f e d] pariter [c d d] consonantiam [d e f gh] diapason [hg h h] - - - [g f e dc ba cd] modulatione [e f ghhd] consona [g f ed] reddunt. [ed d]

 Si eiusdem, inquit, proportionis, id est, sesquiseptime, decime, alium numerum, que sesquiseptima decima intelligitur in XuIII. numeri XuIIma parte, que est unitas; et decima septima pars unitatis, XuIImi numeri uIIIua pars duo, et octaua pars unitatis, quo duo, et uIIIua pars unius si addatur ad XuII. XuIII. fient XuIII. et octaua pars unius, qui numerus est sesquioctauus ad XuII. id est, tonus. Nam XuII. et XuIII. sesquiseptimam decimam proportionem inter se habent, quia sesquiseptima decima in sola unitate intelligitur.

Si iterum alteram sesquiseptimam decimam proportionem l. addidero, erunt duo, et si duo addam  super XXIIdam, id est, bis sesquiseptimam decimam, erunt XuIIII, que XuIIII. non faciunt sesquiociauam proportionem ad XuII. Nam deest octaua pars unitatis, et ex hoc intelligitur, quia faciunt due sesquiseptime decime tonum integrum.

Si uis scire XuImam partem in XuII. collige numerum, qui perueniat ad XuII. de quibus unum subtrahe, et remanebunt XuI. unitates. Ex quibus XuI. unitatibus recipe XuIam unitatem, et diuide in XuI. partes. Ex quibus XuI. partibus XuIma pars est unitatis, diuiso uIImi numeri, quem prius tulisti de XuI. antequam illum diuideres in XuIcim partes.

Beatus Augustinus perhibet quia penaliter peccat, quem in diuinis canticis altitudo uocis magis quam  sensus  delectat; quia ideo non uoce, sed corde canendum est. Ad hoc enim usus psallendi constitutus est; ut sicut Dauid in citharizando nequam spiritum in Saule compescebat: ita cantores modulando uel iubilando, quelibet diabolica desideria de cordibus audientium expellant, et celestibus harmoniis interesse persuadeant. Quapropter satagendum est, ne usum canendi deseramus, et per uocis exaltationem ne delinquamus. Hinc Dauid: Beatus populus, qui scit iubilationem.

Cognitum esse debet omni musicam scientiam habere cupienti, quod omnes musice consonantie aut  in duplici: ut II. ad IIII. aut in triplici: ut II ad uI. aut in quadrupla: ut sunt II. ad uIII. aut in sesquialtera: ut III. ad II. aut in sesquitertia: ut IIII ad III. proportione consistunt. Que enim in arithmetica dicitur sesquitertia, diatessaron uocatur in musica; que in numeris sesquialtera, diapente appellatur in melodia. Que uero dupla est in proportionibus, diapason in consonantiis. Tripla uero diapente ac diapason; quadrupla uero bis diapason. Consonantia, que omnem musice modulationem regit, propter sonum fieri nequit. Sonus uero propter quemdam pulsum percussionemque non redditur; pulsus uero atque percussio nequaquam esse potest, nisi precesserit motus; et hec species climax dicitur.

Simplicem legimus principio fuisse musicam,  adeo, ut quatuor neruis tota constaret, et hoc usque ad Orpheum permansit, ut primus quidem neruus et quartus diapason consonantiam resonarent, medii ad se inuicem atque ad extremos diapente ac diatessaron, ut nichil in his esset inconsonum ad mutationem mundane scilicet musice. que ex IIII. constat elementis; cuius quadrichordi Mercurius dicitur inuentor.

Fertur a quibusdam, tempore quodam Nilum multipliciter redundasse, ita ut terre circa eius littus operirentur, post cuius recessum pisces innumerabiles absque aqua per campos relictos periisse, acciditque  eo tempore Mercurium  inuenisse, quam cochleam Mercurius accipiens nichil preter neruos quatuor eius piscis, qui in ea fuerat, inuenisse dicitur: quos singillatim tangens hoc tetrachordum primus reperisse narratur.

Sed omnis huius artis summa, sicut nobis uidetur in regularis monochordi diuisione patescit. In qua diuisione maius spatium chorde, et maior multitudo numeri sonos grauiores efficiet. At si fuerit nerui longitudo contractior, uel paucioribus signata numeris, tanto grauior sonus, uel acutior inuenitur, ubi chordarum spatia sonosque metimur; naturam rerum insequi necesse est, maiorique chordarum longitudini ex istis ampliores, minori uero, ex qua uocis acumen nascitur, dare breuiores. Proslambanomenos  ad G. B. que est hypatemeson, diapente consonantiam facit. Rursus A. B. proslambanomenos ad C. B. hychanos hypaton diatonicam habet consonantiam diatessaron. Sicque in numeris chordarum rationabiliter digestarum peritus musice lector tonos legitimos inuenire gaudebit. Tam difficillimum opus nequit explicari, quod uel nunquam in longo tractatu minus peritis aperte patescit. Hinc liquet, quosdam non inconuenienter contendisse: musicam cum Betio celum ueraciter ascendisse.


Explicit Musica Ubaldi.





HUCBALDI MUSICA ENCHIRIADIS *


 Sicut uocis articulate elementarie atque indiuidue partes sunt littere, ex quibus composite syllabe rursum componunt uerba et nomina, eaque perfecte orationis textum; sic canore uocis phthongi, qui latine dicuntur soni, origines sunt, et totius musice continentia in eorum ultimam resolutionem desinit. Ex sonorum autem copulatione diastemata porro ex diastematibus concrescunt systemata. Soni uero prima sunt fundamenta cantus. Phthongi autem non quicumque dicuntur soni, sed qui legitimis ab inuicem spatiis dispositi melo sunt apti. Eorum siquidem sic et intendendo et remittendo naturaliter continuatur ordo, ut semper quatuor et quatuor eiusdem conditionis sese consequantur. At singuli horum quatuor sic sunt competenti inter se diuersitate  dissimiles, ut non solum acumine differant et grauitate, sed enim suo acumine grauitate proprias naturalitatis sue habeant qualitates. Quas rursus his singulis ratum ab inuicem acuminis et laxioris spatium [Figure: [Symbols] 1Kb] format. Exempli gratia he in ordine note D E F G.

Primus, qui et grauissimus, Grece protos dicitur uel archoos. Secundus deuteros, tono distans a proto. Tertius tritos semitonio distans a deutero.  Quartus tetrardus tono distans a trito. Horum continua multiplicatione sonorum infinitas texitur, et tandiu quaternis quaterni eiusdem conditionis succedunt, donec ascendendo uel descendendo deficiunt: ita: [Figure: [Symbols] 2Kb] Ut enim hec descriptiuncula ostendit, siue sursum siue iusum  sonos in ordine ducas, usque in defectum uocis huiusmodi uelut tetrachordorum successio non cessabit. Horum etiam quatuor sonorum uirtus octo modorum potestatem creat, ut postea suo loco dicetur. Horum sociali diuersitate tota adunatur harmonia.

uerum quia, ut dictum est, eorum multiplicatio  in immensum procedit, ex hac immensitatis confusione certum sibi numerum elegit ratio discipline, et in decem et octo sonis sibi speculationem posuit, ubi quater quatuor continentur, et insuper duo. In quibus primum et humillimum constat tetrachordum grauium: huic proximum tetrachordum finalium: post quos tetrachordum superiorum: deinde excellentium. Ultimi remanent duo, quorum descriptio en ista est. 



CAPUT II. De phthongorum figuris, et quare sint octodecim.


Igitur quia, ut dictum est, eiusdem conditionis quatuor et quatuor natura statuit, ita et note pene sunt eedem. Solummodo tetrachordorum differentia uersis in uarium characteribus indicatur. Primus finalis seu terminalis D. F dasian, inclinum s. ad caput, ita [Figure: [Symbol] 1Kb] . Secundus finalis, c. uersum ad caput, ita [Figure: [Symbol] 1Kb] . Tertius finalis I simplex et inclinum, ita /. Quartus finalis, c. dimidium ad caput ita [Figure: [Symbol] 1Kb] . Graues retrouersi finales ita [Figure: [Symbol] 1Kb] [Figure: [Symbol] 1Kb] . Superiores demissi capita finales, ita [Figure: [Symbol] 1Kb] . Excellentes demissi capita graues, ita [Figure: [Symbol] 1Kb] . Excepto trito, quia in grauibus notam habet N. inclinum N: in superioribus N  uersum [Figure: [Symbol] 1Kb]  In excellentibus iota prefixum  X. Duo residui signa habent [Figure: [Symbol] 1Kb] [Figure: [Symbol] 1Kb] iacentis proti et deuteri. Sunt omnes XuIII, quo uidelicet singuli extremam suam symphoniam attingant, id est, quintum decimum sonum, unde post dicetur. Sunt et alia plura plurium sonorum signa inuenta antiquitus, quibus euitatis has faciliores hic inserere cure fuit notas.



CAPUT III. Unde dicatur tetrachordum finalium et ceterorum.

Terminales siue finales dicuntur, quia in unum aliquem ex his quatuor melos omne finiri necessse est. Etenim primi toni melum et subiugalis sui sono archoo [Figure: [Symbol] 1Kb] regitur et finitur. Secundus tonus  cum subiugali suo, sono [Figure: [Symbol] 1Kb] deutero regitur et finitur. Tertius eiusque subiugalis sono / trito regitur et finitur. Quartus cum suo subiugali sono [Figure: [Symbol] 1Kb] tetrardo regitur et finitur. uocatur autem autentus maior quilibet tonus, plagis  minor.



CAPUT Iu. Quare unum solum tetrachordum sub finalibus sit, et duo supra.

Finales seu terminales soni sub se habent unum tetrachordum, quod dicitur Grauium. Supra se autem duo, id est, Superiorum et Excellentium, cum residuis duobus sonis: uidelicet quod simplex et legitimus cantus inferius non descendit, quam usque ad sonum quintum a finali suo. In  primo duntaxat modo et secundo ab [Figure: [Symbol] 1Kb] archoo uel proto finali usque in eundem grauem [Figure: [Symbol] 1Kb] . In  tertio et quarto modo a [Figure: [Symbol] 1Kb] deutero finali usque in eundem grauem [Figure: [Symbol] 1Kb] . In quinto et sexto a / trito finali usque in eundem grauem N In septimo et octauo a [Figure: [Symbol] 1Kb] tetrardo finali usque in eundem grauem [Figure: [Symbol] 1Kb] . At uero in acumine a quocumque finali suo usque in tertium eiusdem nominis sonus efferri ualet, id est, in usque Excellentes.



CAPUT u. Quid distet inter autentos et minores tonos.

Preterea cum eodem sono autentus quisque tonus, et qui sub ipso est, regantur et finiantur, unde et pro uno habentur tono, in hoc tamen differunt, quod minoribus tonis minora sunt in eleuando spatia, et inferior quisque tonus nonnisi ad quintum usque sonum a finali suo ascendit.  Sed et hoc raro.



CAPUT uI. De proprietatibus sonorum: et quotis locis ab inuicem distent eiusdem qualitatis soni.

Igitur quem in his studere delectat, det operam quatenus propriam cuiusque soni uim ualeat dinoscere, dehinc in miscendis sonis quotumcunque phthongum siue in grauem siue in acutam partem celeriter capere, ut et uirtute et charactere quotusquisque sit sonus a sono, liquido contempletur. Omnis sonus musicus habet in utramque sui partem quinto loco suimet qualitatis sonum  : tertio loco in utrumque latus sonum eumdem, et quem in hoc uel in illo latere secundum  habet, in altero habet quartum. Dandum quoque aliquid eis est, qui minus adhuc in his exercitati sunt, quo uel in noto quolibet melo sonorum proprias discant discernere qualitates, uel ignotum melum ex nota eorum qualitate et ordine per signa inuestigare. Non parum enim ad inuestigationem hanc proficit, dum singulorum ipsorum per uicinos sonos greca suo ordine modulantur uocabula hoc modo  [Figure: [Symbol] 1Kb] Sic itaque sonus quisque dum suo semetipsum nomine canit, facile in canendo sentitur, quis ille uel ille sit. Exempto sit inferius descriptum carmen, quod superscripte syllabis note musice  modulantur, ipsarum desuper notarum appellationibus assignatis ad hunc modum  :



CAPUT uII. Descriptiuncule de sonorum proprietatibus ad exercendum.
 [Figure: [Table] 32Kb]

 Sed dum forte in sono aliquo dubitatur quotus sit, tum a semitoniis, quibus constat semper deuterum tritumque disiungi, toni in ordine rimentur,  et mox, quis ille fuerit, agnoscetur: donec sonos posse notare uel canere, non minus, quam litteras scribere uel legere, ipse usus efficiat. Et hec utcumque dicta sint ad studia incipientium adiuuanda.



CAPUT uIII. Quomodo ex quatuor sonorum ui omnes toni producantur.

Demonstrandum nunc, quomodo hec quatuor  phthongorum uis modos, quos abusiue tonos dicimus, moderetur, et fiat dispositio talis. Sternantur in ordine ueluti quedam chorde, sonorum notis singulis e regione positis procedentes. Sint autem chorde uocum uice, quas he significent note. Inter quas chordas exprimatur neuma quelibet, ut puta huiusmodi.
[Figure: [Table] 2Kb]

 Ergo ut quod dicitur et audiendo et uidendo comprobetur, alia rursus descriptiuncula per neumam eamdem fiat. Similiter enim chordis a parte in partem ductis, quaterna inter chordas series continuatim describatur, ita ut unaqueque series suo proprio sit insignita colore. Prime quidem neume series a [Figure: [Symbol] 1Kb] sono incipiat, et in sonum [Figure: [Symbol] 1Kb] finiat. Secunda a [Figure: [Symbol] 1Kb] sono inchet, et [Figure: [Symbol] 1Kb] sono compleatur. Tertia a sono [Figure: [Hebrew text] 1Kb] incipiat, et in sonum / desinat. Quarta a sono [Figure: [Symbol] 1Kb] ordiatur, et in sono [Figure: [Symbol] 1Kb] consistat, ita:  [Figure: [Table] 3Kb]  He quatuor descriptiuncule dum solo ab inuicem semitonio uel tono, id est, harmonico spatio distant, eo sono a genere in genus singule transponuntur. Primam dispositionem cum cecineris, poteris dinoscere, quia uis primi soni [Figure: [Symbol] 1Kb] primi toni uirtutem creat, qui protus autentas dicitur. Secundam cum cecineris, senties tonum deuterum a sono [Figure: [Symbol] 1Kb] deutero gubernari. Tertiam assumens, uidebis similiter in sono / trito triti toni consistere potestatem. Quartam cum modulatus fueris, intelliges toni retrardi genus a sono tetrardo procedere. Igitur prime modulationi quecumque primi toni mela aptari poterunt, et subiugalis sui, sua similiter secunde, sua similiter tertie, sua similiter quarte, ad subiecta singulorum  exempla: que dupliciter ad euidentiorem intellectum describere conatus sum, et linealiter quidem ueluti chordarum usu, et singulatim notarum appositione per syllabas. Modulatio ad principalem protum, et subiugalem eius. 
 [Figure: [Music] 6Kb]

Sequitur modulatio ad principalem deuterum modum et subiugalem eius
[1Kb] [Figure: [Music] 6Kb] [1Kb]

Sequitur modulatio ad principalem tritum modum, et subiugalem eius:
[1Kb] [Figure: [Music] 5Kb] 

 Sequitur modulatio ad principalem tetrardum et subiugalem eius modum:
[Figure: [Music] 6Kb]

 Ad hunc modum consuetis utuntur modulis ad inuestigandam toni cuiusque uim, eadem ratione compositis: quorum principales quique a suis sonis superioribus ordientes desinunt in finales, minores uero in finalibus et inchoant et consistunt, nec superiorem attingunt locum; utpote Noanneane et Neagis  et cetera, que putamus non tam significatiua esse uerba, quam syllabas modulationi attributas  .



CAPUT IX. Quid sit inter phthongos et sonos: inter tonos et epogdoos. Quid etiam toni et modi siue tropi, particule quoque. Quid diastema et systema?

Sed his ueluti preexercitaminibus quibusdam ac uilioribus licet initiis ante cognitis, dehinc faciliori  uia harmonicas prosequimur rationes.

Harmonia est diuersarum uocum apta coadunatio, in quibus uocibus quia plerumque sonos et phthongos indifferenter accipimus, sonos et phthongos et epogdoos,  que singulorum sit proprietas, intimandum. Sonus quarumcunque uocum generale est nomen: sed phthongos dicimus uocis canore sonos. Tonus est spatii legitima magnitudo  a sono in sonum, hocque spatium musicorum sonorum, quia in sesquioctaua proportione est, Greco nomine dicitur epogdous. Namque ut sescupla siue sesquialtera uel hemiolia proportio dicitur, quando maius minoris medietatem superat: sesquitertia, ubi maius tertia minoris parte precellit; sesquiquarta,  dum minus quarta sui portione a maiore  transcenditur: sesquiquinta, dum quinta parte alterum altero maius est: sesquisexta, dum sexta: sesquiseptima, dum septima: ita sesquioctaua comparatione sonus ad sonum sese habet, dum grauioris  altior in se quantitatem teneat, et octauam insuper eius partem. Semitonium non plenum toni interuallum, idem interdum limma uel diesis dicitur. Modi uel tropi sunt species modulationum, de quibus supra dictum est, ut protus autentus uel plagis, deuterus autentus uel plagis, siue modus Dorius, Phrygius, Lydius, et ceteri, qui ex gentium uocabulis sortiti sunt nomina. Particule sunt sua cantionis cola uel commata, que suis finibus cantum distinguunt, sed cola fiunt ceuntibus apte commatibus duobus pluribusue, quamuis interdum est, ubi indiscrete comma uel colon dici potest. At ipsa commata per arsin et thesin fiunt, id est, eleuationem et depositionem. Sed alias simplici arsi et thesi uox in commate semel erigitur ac deponitur, alias sepius.  Discrimen autem inter summam et infimam uocem commatis appellatur diastema, que diastemata nunc quidem minora sunt, ut est illud, quod uocamus tonum; nunc maiora, ut duorum triumue, ac deinceps aliquot tonorum habentia interuallum. Porro autem sicut cola commatibus constant, sic commatum spatia dicimus diastemata: que in colis uero spatia fuerint, uel integro quolibet melo, systemata nominamus.



CAPUT X. De Symphoniis.

Premisse uoces non omnes eque suauiter sib miscentur, nec quoquo modo iuncte concordabiles in cantu reddunt effectus; ut littere, si inter se passim iungantur, sepe nec uerbis nec syllabis concordabunt  copulandis. Sic in musica quedam sunt certa interualla, que symphonias possint efficere. Est autem symphonia uocum disparium inter se iunctarum dulcis concentus.

 Symphonie simplices ac prime sunt tres, quibus relique componuntur, ex quibus una est, quam diatessaron uocant, altera diapente, tertia diapason.

Diatessaron interpretatur ex quatuor, quod uel quartanas ad inuicem resonat uoces, uel in ordine  quatuor sit sonorum compositio, utputa si ad subiectam descriptionem aut remittas usque in quartum quemlibet sonum, aut quatuor in ordine recenseas ita: Descriptio Diatessaron symphonie.
 [Figure: [Table] 5Kb]

 Ita in utramuis partem quaterna uarietate procedunt, ac rursus noua processione redeunt.

Diapente interpretatur ex quinque, quod uel quinque sonorum connexione constet, uel a quinto  loco concordes sibi uoces respondeant, ad subiectas descriptiones has.

Descriptio Diapente symphonie.
 [Figure: [Music] 7Kb]

 Ad hanc descriptionem a quocumque sonorum quatuor usque ad quintum, qui eiusdem est nominis, per arsin et thesin, uel per solam utramlibet singulos ducas in ordine, diapente potest uocari symphonia.  Porro secundum quaternas et quaternas sequentes descriptiunculas, si quid cecineris, idem consonanter quinta regione respondet, quod proprium est diapente. Item alia descriptio diapente.
 [Figure: [Table] 7Kb]

 Sic et Diapason, quod ex omnibus interpretatur, octaui ad octauum fit consonantia, duas  superiores in suo systemate continens. Que symphonia ideo ex omnibus dicitur, quod antiqui non plus quam octo chordis utebantur. In hac ergo non tam consone uoces, quam equisone dici possunt, et in ea uox denuo innouatur. Quod dum promptius in musicis instrumentis appareat, si  non  tamen adfuerint, teneat alius uocem in sono quolibet, aliusque siue sursum siue iusum quatuor et quatuor in ordine rimetur, dum nouissimus sonuerit, senties eum ad primum, id est, octauum ad octauum, perfectam consonantiam reddere. Igitur quod his equisonis uocibus modulatur huiusmodi fit collatione, hoc modo:  [Figure: [Table] 9Kb]



CAPUT XI. Quomodo ex simplicibus symphoniis alie componuntur.

 Ex his quidem simplicibus alie symphonie componuntur, ut diapason et diatessaron, diapason et diapente,  , disdiapason que et disdiplasion:   utpote si duabus uirilibus uocibus per diapason consonantibus tertia puerilis equisona adiungitur. Sic denique acutissima et grauissima disdiapason ad se inuicem reddunt. Quam symphoniam quindecima collata regione consonant uoces: media autem diapason  ad utrasque respondet, ut hec descriptio designat: 
 [Figure: 21Kb]

 Sane non ab uno tantum quolibet sono ad quartum uel quintum aut octauum consonantia fit, sed singuli pene soni, et ad grauem et ad acutam partem, quartis a se sonis diatessaron, et singuli quintis respondent diapente, et sonus quisque in utramque sui partem ad octauum a se sonum diapason resonat. Quique rursus in utramque partem octaui, sicut ad medium diapason, ita, ut dictum est, ad se inuicem quinto decimo loco resonant disdiapason, fitque ut semper diapason spatium diatessaron ac diapente compleatur. Medii namque duo soni in hoc spatio dum ad utrumque latus diatessaron ac diapente respondeant, euenit, ut uter eorum ad hoc latus  diapente fuerit, ad illud diatessaron fiat, et qui huic diatessaron, illi sit lateri diapente. Sic namque maxima symphonia duabus completur minoribus. Porro maxima symphonia diapason dicitur, quod in ea perfectior exteris  consonantia fiat, ut siue ab acutiore siue a grauiore incipias uox, quam octauo ordine in celsiorem uel humiliorem mutaueris ad primam uocem unisona habeatur, ita canendo  [Figure: [Music] 5Kb]

Sic enim in infinitum sonorum consequentia progreditur, ut ab unoquoque sono locis octauis renata,  ut ita dicam, uoce, ordo nouus emergat, et dierum more octaua sit, que prima, prima que octaua. Unde et in uirgilio, apud Elisium Orpheus Obloquitur numeris septem discrimina uocum, quod scilicet sonorum ordo disparibus septem continuetur uocibus, at in octauis in nouam mutetur. Etenim sicut denario numero qui fuerit additus, intra eum positus, integer inuiolatusque seruatur, cum in ceteris id ita minime eueniat, ita etiam in hac concinentia;  nam si duos tribus adiicias, quinque continuo reddis, et numeri species immutata est. Si uero eosdem denario addas, duodecim feceris, et binarius iunctus denario conseruatus est. Item ternarius, et ceteri eodem modo. Ita igitur symphonia diapason aliam, quam susceperit, consonantiam seruat, nec immutat, nec ex consona dissonam reddit. Hinc fit, ut sicut quindecim, quod sunt bis octaui, consonanter sibi miscentur, ita et phthongus quisque per diapason ad duodecimum, sicut ad quintum diapente resonat; et quemadmodum ad quartum, sic ad undecimum resonat diatessaron. Attendenda quoque in hoc mira ratio, ut quamuis absolute canendo uel in ordine sonos rimando, idem inueniuntur noni ad nonos, non octaui ad octauos: in symphonia tamen  non modo diapason, que octaua incedit regione, sed et in bisdiapason mutatione mirabili octaui et octaui idem sunt.



CAPUT XII. Item de eisdem symphoniis.

Quatuor moduli, in quibus prima symphonia inuenitur, que diatessaron dicitur, dum singuli ab inuicem concordi proprietatis diuersitate differant, eorumque, ut dictum est, tetrachordo ueluti elemento harmonia contexatur, utique quaternis et quaternis continuatim sese consequentibus necesse est quintos semper sonos eiusdem conditionis emergere, et quintorum collatione eiusdem, ut monstratum est, conditionis uel qualitatis sibi symphoniam respondere, que dicitur diapente. De cuius ui  quamuis aliquid iam prolatum est, sicut et de aliis, ut tamen que deinceps sunt dicenda lucidius explanari possint, subiecta iterum chordarum descriptione eius ratio contemplanda tradatur. Sic ut prius ex sonorum signis e regione positis chordarum progressio, et inter chordas diapente symphonia disponatur ita:  [Figure: [Music] 3Kb]

Igitur cum ad rationem huius descriptionis quinta regione aliud post aliud modulatur, senties per diapente symphoniam id ad se inuicem eiusdem qualitatis genere consonare. uerum quod in illis quatuor sonitibus, quos singulos ab inuicem naturalis ratio per quadrifariam tonorum, semitoniorumque positionem propria qualitate discreuit, hoc euenire nequeat, ut melos ullum eiusdem conditionis uel modi  manere possit, si ab aliis ad alios sonos transponatur, hoc et in superioribus aliquantulum tetigimus, et nunc iteratis exemplis plenius repetendum. Sternatur ut prius ueluti disposita tetrachordorum series, et idem melos, quod nunc in diapente symphonia  designatum est, quaternis uel quinis colorum descriptionibus exprimatur, uidebisque eamdem melodie formam in transpositione sua manere non posse, sed per epogdoi uel semitonii distantiam modum unumquemque in alium transmutari ita:  [Figure: [Music] 6Kb]

 Primam namque descriptionem, que a sono [Figure: [Symbol] 1Kb] inchoat et finitur, primoque deputatur modo, si toto ductu uel spatio uno feceris altiorem, ut inter chordam paginula interiecta designat, mox in modum mutatur deuterum, qui a sono [Figure: [Symbol] 1Kb] incipit, ac desinit in eundem. Fac duobus acutiorem a sono / incipiens, et tritus modus erit; si tribus, modus nascetur quartus. Si adhuc uno altius spatio efferatur, erit quinta regione denuo primus; similiter et in ceteris a quinto prior ordo redit.



CAPUT XIII. De proprietate symphoniarum  .

Monstratum est nunc, qualiter unusquisque sonus in tetrachordo propria sit conditione dispar ab altero, ex eorumque concordi diuersitate diuerse  prodeant modorum seu troporum species. Dictum quoque, quotis locis uoces ab inuicem distantes singulas consequenter symphonias reddant. Nunc id, quo proprie symphonie dicuntur et sunt, id est, qualiter eedem uoces sese inuicem canendo habeant, prosequamur. Hec namque est, quam Diaphoniam cantilenam, uel assuete, organum, uocamus. Dicta autem Diaphonia, quod non uniformi canore constet, sed concentu concorditer dissono. Quod licet omnium symphoniarum sit commune, in diatessaron tamen ac diapente hoc nomen obtinuit.  Ac inprimis per diatessaron organici meli ponatur exemplum, utpote si ad subiectam descriptionem duobus sonis interpositis, quarto loco, in unum canendo, uox uoci respondeat ita: [Figure: [Music] 3Kb]

Sic enim duobus aut pluribus in unum canendo modesta duntaxat et concordi morositate, quod suum est huius meli, uidebis nasci suauem ex hac  sonorum commistione concentum.



CAPUT XIu. De acutiore diaphonia per diatessaron, eiusque descriptio.

Nec solum hac collatione uox simplex si simplici conferatur, sed et simplex organum respondeat duple, aut dupla simplici, uel si ambas per diapason duplicaueris, senties huiusmodi proportionum uoces suauiter ad inuicem resonare, ad subiectam descriptionem.
 [Figure: [Music] 8Kb]

 Ratio descriptionis eiusdem.

Siue namque simplici cantui duplex organum adiungas, quod potest significare primus uersus ac tertius, qui ad secundum uersum uicem tenent organi; siue ad duplicem cantum simplex organum referatur, quod uersus secundus designat et quartus, organum in sui medio continentes, seu et organum gemines et cantum, siue etiam triplum utrumque facias, descripta ad inuicem consonat ratione. Possunt enim et humane uoces, et in aliquibus instrumentis musicis non modo bine et bine, sed et terne ac terne hac sibi collatione misceri, dum utique uno impulsu, uel tribus in unum uocibus actitatis, totidem uoces respondent organum. Ubi attendendum, ut uox media inter duas ne equo spatio se ad  utrasque habeat, quippe cum in octauo numero unitatis medietas non sit; uerum si ab inferiori latere ad cantum diatessaron spatio respondeatur, a superiore uero spatio diapente.

 Et ut hoc clarius insinuetur nescientibus sine fastidio scientium, si uoce uirili organizetur simul cum uoce puerili, sunt he due uoces sibi per diapason consone: ad eam autem uocem, quam inter se mediam continent, ad quam scilicet utreque organum respondent, acutior, que est puerilis, quinto extat loco superior, ea que uirilis, quarto loco grauior. Sic enim cognato nexu sese mutuo symphonie ligant: ut quicumque sonus ex hac parte quartana collatione sese habet ad alium, ex illa parte per diapason quinta regione ad eumdem respiciat.



CAPUT Xu. Diaphonie acutioris descriptio per Diapente.

Rursus ubi per diapente diaphonia tribus seu  quatuor uocibus modulatur, uox que ab inferiori latere quinto loco est, hanc a superiore latere per diaplasion necesse est quarto loco ad mediam respondere hoc modo:  [Figure: [Music] 9Kb]


 Ratio descriptionis eiusdem.

Quadripartita huius descriptionis series eodem digesta ordine, quo superior, in primo quoque ac tertio uersu organum respondet ad medium in secundo et quarto: tertius, qui est in medio, sese cum simplici organo diapason miscet consonantie, uel certe geminum portendit organum cum cantu duplici. Ubi etiam aspicis ab inferiore parte tertium uersum quinta regione conferri ad secundum, ac rursus tertium quarto, primumque secundo quartana consonare distantia. Hisque rationibus he due symphonie uarias miscent dulcesque cantilenas.



CAPUT XuI. Quid de his Ptolomeum sensisse Betius narret: de consonantia nempe diapason et diatessaron.


Hic aduertere possumus ueriorem uideri Ptolomei  assertionem, qua eum Betius contra Pithagoricos sensisse memorat, qui dicunt diapason ac diatessaron non esse consonantias. Certe utramuis harum descriptionem duplo et cantu et organo cecineris, ita duple uoci dupla uox sociatur, tanquam si simplex addatur simplici. Nec non si canentes in unum, secundum et quartum prioris descriptionis uersum iungamus et quintum, quarto duntaxat loco ad grauem partem, et sic rite ad diapason simpliciter consonat diatessaron. Canamus ad sequentem descriptionem, quartum et secundum, adiungentes et primum, et similiter cum diapason eadem consonantia concordat. Prosequitur id ipsum ex Ptolomei sententia prefatus Doctor magnificus in quinto musice rationis uolumine hoc modo, acutos  quidem sonos in citeriore parte ponens, ulteriore graues, hoc modo:  [Figure: [Table] 6Kb]

Quoniam, inquit, diapason consonantia talem uocis efficit coniunctionem, ut unus atque idem neruus esse uideatur, idque Pythagorici quoque  consentiunt. Quocirca si qua ei consonantia fuerit addita, integra inuiolataque seruatur. Ita enim Diapason consonantie additur diatessaron, tamquam uni neruo. Sit igitur Diapason consonantia, que contineatur inter hypate meson, et nete diezeugmenon. Utraque hec ita sibi consentit atque coniungitur sono, ut una uox quasi unius nerui, non quasi duorum mixta, pellat auditum. Quamcunque igitur huic Diapason consonantie consonantiam iunxerimus, seruatur integra, quia ita iungitur tamquam uni uocule ac neruo. Si igitur Hypate meson et Nete diezeugmenon, due in acutum diatessaron fuerint iuncte, sic iungitur Nete quod est diezeugmenon, ea que est Nete hyperboleon; Hypate autem meson, ea que est mese: utraque ad utramque  consonabunt, et mese ad neten diezeugmenon, et eadem mese ad hypate meson; item nete hyperboleon ad neten diezeugmenon, et ad hypate meson. Item si ad grauiorem partem utrisque diatessaron consonantie relaxentur, erit ad mesen, quod est hypaton, diatessaron retinens consonantiam hypate hypaton, ad neten autem diezeugmenon paramese: consonabitque et hypate hypaton et hypate meson ad nete diezeugmenon. Ad paramesen autem nete diezeugmenon, et hypate meson, sed eo modo, ut grauior, que est ad sibi quidem proximam. diatessaron retineat consonantiam: ad  ulteriorem uero diatessaron ac diapason, ut hypate hypaton ad hypate meson diatessaron, ad neten diezeugmenon diatessaron ac diapason. Item nete hyperboleon, que est acutior ad sibi proximam neten diezeugmenon, diatessaron consonantiam. Ad hypate meson diatessaron ac diapason, et cetera. Hec quidem Betius.



CAPUT XuII. De ordine consonantiarum, consonantia et inconsonantia.

Preterea de diapason uel disdiapason non est opus amplius descriptione, que ita naturaliter omni etati in canendo occurrunt, ut arte tradi non egeant, constatque satis dictum in symphonia disdiapason,  mediam ad utrasque octaua regione conferri, extremas sibi loco quinto decimo respondere. Dicendum tamen, que sit mensura in singulis symphoniis propria. Constat namque diatessaron symphonia ex duobus tonis ac semitonio, ex quibus duabus constat symphonia diapason. Igitur absolutissime in diapason symphonia maiore pre ceteris perfectione diuerse ad inuicem uoces resonant.

Secunda ab hac est symphonia diapente. At in diatessaron, quoniam non per omnem sonorum seriem quartis locis suauiter sibi phthongi concordant, ideo nec absolute ut in ceteris symphoniaca editur cantilena. Ergo in hoc genere cantionis sua quadam lege uocibus uoces diuinitus accommodantur; per omnem enim sonorum seriem tritus subquartus  ,  deutero solus a symphonia deficit, et inconsonus ei efficitur, eo quod solus diatessaron symphonie mensuram excedens, tribus integris tonis a prefato sono elongatur, cui extat subsquartus. Quapropter et uox, que organalis dicitur, uocem alteram, que uocatur principalis, eo modo comitari solet, ut in quolibet tetrachordo, in qualibet particula, nec infra tetrardum sonum descendat positione, nec inchoatione leuetur, obstante triti soni inconsonantia, qui tetrardo est subsecundus. Que ut lucidiora fiant, exempli descriptione statuantur, prout possit fieri sub aspectum.
 [Figure: [Music] 4Kb]

 Ad hanc descriptionem canendo facile sentitur, quomodo in descriptis duobus membris, sicut subtus [Figure: [Symbol] 1Kb] retrardum sonum, organalis uox responsum incipere non potest, ita subtus eumdem non ualet positione progredi, et ob hoc in finalitate positionum a uoce principali occupetur, ut ambe in  unum conueniant, quod modo altiora, modo summissiora loca organum petat.



CAPUT XuIII. Quomodo altiora, modo submissiora loca organum petat.

Ergo quoniam predicti limitis [Figure: [Symbol] 1Kb] oppositione breui  diastemate coarctatur, et nisi in tribus uel quatuor sonis organalis uox spatium habet; idcirco secundum particularum positionem et loca mutat, uagantibus enim particulis, dum modo cantilena in sursum prodeat, modo in ima deponatur, et nunc quelibet particula positionem habeat circa superiores sonos, nunc circa terminales, aliquando circa graues,  semper uox organalis positionum finalitatem eo iure subsequitur, ut subtus tetrardum sonum, in quem uel finalitas particule deuenerit, uel qui proximus ipsi finalitati suberit, nec ordiri leuationem ualeat, nec rite finalitatem deponere ceptum carmen exempli gratia:  [Figure: [Music] 7Kb]

 Quemadmodum in binis prioribus membris Rex celi. Domine maris undisoni, et Tytanis nitidi, prime tres syllabe, que sonant tetrardum [Figure: [Symbol] 1Kb] , archoum [Figure: [Symbol] 1Kb] , deuterum [Figure: [Symbol] 1Kb] responsum organale sub retrardo non habent, uidelicet propter deuteri soni inconsonantiam ad sonum tritum, qui tetrardo est subsecundus; sic et in sequentibus his commatibus: Te humiles famuli, et se iubeas flagitant, dum excelsioris exstent leuationis ac positionis, celsiori quoque loco, eadem lege et organum coarctatur. Similiter enim in tribus principalibus sonis tetrardo [Figure: [Symbol] 1Kb] , archoo [Figure: [Symbol] 1Kb] deutero [Figure: [Symbol] 1Kb] uox organalis rite sub tetrardo respondere nequit, sed moram in eodem agit, dum in subsecundo eius ratum responsum non inuenit.

 Et ut ad liquidum dignosci ualeat, quantum in diatessaron symphonia prefatorum duorum sonorum inconsonantia dominetur, statuamus aliquid quadrifaria transpositione canere, ut appareat, quomodo in diuersis transpositionibus diuerso quidem modo, sed non diuersa lege uox uocem comitetur. Sit ergo hec prima descriptio, que et supra digesta est, a sono [Figure: [Symbol] 1Kb] incipiens, et in eumdem finiens, ubi simul cum uoce principali organalis uox consequatur.
 [Figure: [Music] 3Kb]

Sic canendo senties, quomodo non obstante deuteri  [Figure: [Symbol] 1Kb] tritique / soni absonia, consonanter regione subquarta imponatur uocis organalis leuatio, sed rursus eadem absonia impediente tetrardum sonum non transit positio. Sumamus et secundam transpositionem, que a sono [Figure: [Symbol] 1Kb] incipit, et in eumdem finit.
[Figure: [Music] 3Kb]

Sic canendo senties, quomodo et in leuatione et positione sono [Figure: [Symbol] 1Kb] deutero responsum organale deficiat,  ideoque ultra [Figure: [Symbol] 1Kb] tetrardum non descendat.

Sumamus et tertiam transpositionem, que a sono / trito incipit et finitur: [Figure: [Music] 2Kb]

Hec transpositio, dum potissimum sono uadat [Figure: [Symbol] 1Kb] deutero, responsum organale apte non recipit. Sumamus et quartam transpositionem, que a sono [Figure: [Symbol] 1Kb] tetrardo inchoat, et in eumdem finitur.
 [Figure: [Music] 2Kb]

Sic canendo senties, quomodo a [Figure: [Symbol] 1Kb] tetrardo sono  uox organalis incipiat, et in eo finiatur, nec infra ipsum possit progredi, trito / uidelicet obstante sono, qui, ut iam sepe dictum est, ad deuterum exstat inconsonus.

Superficies quedam artis musice pro ornatu ecclesiasticorum carminum utcunque in his designata sit. Que certe non minus uenerabilem sui speculationem et interius gerit. Cur namque aliqua tam dulci ad inuicem commistione consentiant, alii uero soni sibi misceri nolentes insuauiter discrepent, profundioris diuineque est rationis, et in aliquibus inter abditissima nature latentis. Constant plurima super hac ratione scripta ueterum, in quorum labores et in hac parte nos Dominus intrare concessit, ubi probatissimis argumentis astruitur, quod eiusdem moderationis  ratio, que concinentias temperat uocum, mortalium naturas modificet, quodque iisdem numerorum partibus, quibus sibi collati inequales soni concordant, et uite cum corporibus et compugnantie elementorum, totusque mundus concordia eterna coierit.



CAPUT XIX. Quod in aliquibus rationis huius profunditas minus sit penetrabilis.

Fictum est ab antiquis, Aristeum Eurydicem nympham Orphei coniugem adamasse, quemque dum illa se sequentem fugeret a serpente exstincta sit. Orpheum, cuius nomen Oreophone, id est, optima uox, sonat, in cantore perito seu dulcisono cantu intelligimus, cuius Eurydicen, id est, profundam diiudicationem,  si quis uir bonus, quod Aristeus interpretatur, amando sequitur, ne penitus teneri possit, quasi per serpentem diuina intercipitur prudentia. Sed dum rursus per Orpheum, id est, per optimum cantilene sonum, a secretis suis ac si ab inferis euocatur, imaginarie perducitur usque in auras huius uite, dumque uideri uidetur, amittitur. Scilicet quia inter cetera, que adhuc ex parte et in enigmate cernimus, hec etiam disciplina haud ad plenum habet rationem in hac uita penetrabilem. Si quidem diiudicare  possumus, sitne rata factura meli, dignoscere qualitates sonorum atque modorum, et reliqua huius artis. Item possumus musicorum sonorum spatia uel uocum symphonias ad numerorum rationem adducere, consonantie atque discrepantie quasdam rationes reddere. Quomodo uero tantam cum animis nostris musica commutationem et societatem habeat, etsi scimus, quadam nos similitudine cum illa compactos, edicere ad liquidum non ualemus, nec solum diiudicare melos possumus ex propria naturalitate sonorum, sed etiam rerum. Nam affectus rerum, que canuntur, oportet ut imitetur cantionis affectus, ut in tranquillis rebus tranquille sint neume, letisone in iucundis, merentes in tristibus, que dure sunt dicta uel facta, duris neumis exprimi, subitis, clamosis,  incitatis, et ad ceteras qualitates euentuum et affectuum deformatis. Item ut in unum terminentur particule neumarum atque uerborum. In talibus cum iudicatio nostra esse possit, plura sunt tamen, que nos sub causis occultioribus lateant.

Sunt interdum res, que et hoc tono, et illo tono eque congruenter recipiuntur, ut cantari possint: sunt interdum res, que minime suum sensum eque huic et illi tono attribuant, ita ut si transponantur aut priorem dulcedinem non seruent, aut ad sensum indecentes fiant. Dicuntur fere et aues modis quibusdam delectari magis quam aliis; sed quare aut quomodo hec aliaue sint, non facile inuestigatur. Igitur que in hac arte Deo donante sapimus, utamur eis tantum in Dei laudibus, et ea, que laboriosa ueterum  indagatione nobis inuenta sunt, assumamus in iubilando, celebrando, canendo, que in prioribus generationibus non sunt agnita filiis hominum, sed nunc reuelata sunt sanctis eius.

Pandit multa musice artis miracula prestantissimus auctor Betius, magisterio numerorum enucleatim cuncta comprobans. Cuius, si Deus annuerit, sequens opusculum aliquod continebit excerptum. Huiusce oratiuncule ponamus hic finem.





INCIPIUNT SCHOLIA ENCHIRIADIS



DE ARTE MUSICA.

 Discipulus. Musica quid est?

Magister. Bene modulandi scientia.

M. Melos suaui sono moderari. Sed hec quantum

D. Bene modulari quid est?

ad artem. Ceterum non bene modulari uideo, si quis in uanis suauitate artis abutitur; quemadmodum nec ipse, qui, ubi oportet, arte uti non nouit: quamuis quilibet deuoto tantum corde Domino dulce canit.

D. Ita puto.

 M. Recte putas, non nisi bono usu dulcia mela bene fieri: nec rursum sacris melis bene uti, si sine disciplina iniucundius proferantur. Quocirca cum ecclesiasticis canticis hec disciplina uel maxime necessaria sit, ne incuria uel imperitia deturpentur, uideamus, quibus rebus opus sit ad bene modulandi facultatem.

D. uideo plura esse, que cantorem obseruare oporteat; que si non nouerit, peritus esse non perit.  Sed tuum est, hec certius exponere.

M. Alia sunt, que sibi sonorum proprietas postulat; alia, que numerositatis poscit ratio: alia, quibus extrinsecus occurrentibus disciplina canendi sese apte conformat.

D. Hi soni qui sunt?

M. Sonos hic phthongos dicimus, id est, uoculas in canore concordes, que sunt harmonie elementa. Etenim sicut loquela litteris, ita constat phthongis harmonia.

D. Que sunt, que sibi sonorum proprietas poscit!

M. Ne quid in eis uitiata naturali qualitate absonum fiat.

D. Quomodo fit hec absonia in phthongis?

M. Si aut ignauius pronuntientur, aut acutius,  quam oportet. Primo namque hoc uitio in humanis uocibus et sonorum qualitas, et tota leditur cantilena. Quod fit, ubi, quod canitur, aut segni remissione grauescit, aut non rite in sursum cogitur. Quod uitium in quibuslibet musicis instrumentis nequit fieri; eo quod, disposito semel phthongorum ordine, uox sua sonis singulis manet. Alia fit dissonantia, quando sonus a sono falso metitur, id est, alius pro alio. Tertia dissonantia fit, quando sonus non respondet sono, quoto loco oportet. Et hec duo uitia ex eadem quidem causa nascuntur; sed in hoc differunt, quod illud in eadem fit neuma, hoc uero in precinendo et respondendo.

D. Hec duo uitia quomodo eueniant, expone.

M. Quatuor sonitibus competenter sibi diuersis  dum constet harmonia, quisque in suo tantum ordine propriam retinet qualitatem, nec in sua sede alteri dat locum: quorum seriem puto iam notam tenes.

D. Tue potius insinuationi omnia committo: eos sonos te canente audiam.

M. Ecce canam: [Figure: 3Kb]

Sic se in iusum habent.

 Sic se in sursum habent.

Indita sunt eis antiquitus nomina, Primo, id est, grauissimo, Protos uel archoos: Secundo Deuteros, qui tono distat a Proto: Tertio Tritos, qui semitonio distat a Deutero: Quarto Tetrardos, qui rursus a Trito tono distinguitur. Signis quoque huiusmodi notantur, Primo est nota F dasian, inclinum S. ad caput, ita [Figure: [Symbol] 1Kb] . Secundo c. uersum ad caput, ita [Figure: [Symbol] 1Kb] . Tertio iota simplex et inclinum, ita /. Quarto c. supinum ad caput, ita [Figure: [Symbol] 1Kb] .

D. Quomodo his quatuor tantum harmonia, ac non potius sonorum constat multitudine?

 M. uidelicet innumerabiles sunt cantilenarum soni. Sed quaternis et quaternis eiusdem conditionis in leuando et deponendo sese consequentibus sonorum pluralitas accrescit; id quoque me canente proba: [Figure: [Symbols] 1Kb] .

Sic ergo in omni concordi sonorum serie per hec ueluti tetrachorda et in sursum cantilena, et in iusum uadit, et quaterne socialiter sibi diuerse uocule tamdiu competente sibi successione coherent, donec uel nimium attenuate deficiant, uel grauatione conticescant. Preterea soni singuli ex predictis quatuor suis tetrachordis president suis item pentachordis. Tetrachordis scilicet, dum per unumquemque eorum quaterni in ordine deponuntur ita:  [Figure: 4Kb]

 Pentachordis autem: dum uno ad superiorem partem addito, idem fit primus, qui et extremus ita:  [Figure: 4Kb]

Quod itaque sono archoo [Figure: [Symbol] 1Kb] incipit ac finitur, Pentachordum primum uocamus, et constat duobus tonis, semitonio et tono. Quod sono [Figure: [Symbol] 1Kb] deutero, pentachordum secundum; et constat tribus tonis et semitonio. Quod sono / trito, pentachordum tertium; et constat semitonio atque tribus tonis. Quod sono tetrardo, pentachordum quartum; et constat tono ac semitonio, et duobus tonis.

D. Quid uero semitonium?

 M. Semitonia uel limmata dicimus non plena sonorum spatia: que tamen suo loco posita et suam sonis proprietatem tribuunt, et in concordie suauitate cantilenam continent; non suo autem loco posita, dissentire faciunt mela. Nam sciendum, in sonorum serie tunc naturalem ordinari qualitatem, dum naturali ad inuicem spatio metiuntur. At si falso metiatur sonus a sono, in aliam mox qualitatem migrat, ceptumque transuertit ordinem. Et hec ex supradictis duobus uitiis prior dissonantia est.

D. Lucida, queso, exemplificatione aperias, qualiter huiusmodi absonia sese habeat?

M. Tentabo, prout possum, tu attentus adsis. Sonus deuterus [Figure: [Symbol] 1Kb] cum semper interuallo semitonii subiugatur trito /; tritus uero a superiore sui parte  [Figure: [Symbol] 1Kb] tetrardo, deuterus [Figure: [Symbol] 1Kb] uero ab inferiore parte sui habeat [Figure: [Symbol] 1Kb]  ita: [Figure: [Symbols] 1Kb] notabis in quolibet tetrachordo hos duos phthongos [Figure: [Symbol] 1Kb] tetrardum et [Figure: [Symbol] 1Kb] protum. Si enim ascendendo in sursum proxime post [Figure: [Symbol] 1Kb] protum sonum metiatur tritus, ueluti post [Figure: [Symbol] 1Kb] deuterum, hec una erit absonia. Item si descendendo in iusum proxime post [Figure: [Symbol] 1Kb] tetrardum sonum metiatur [Figure: [Symbol] 1Kb] deuterus, ueluti post / tritum, hec altera erit absonia.

D. Qualiter?

M. Dic recensendo in sursum pentachordum a [Figure: [Symbol] 1Kb] tetrardo, ut eisdem descendas gradibus.
 [Figure: 2Kb]

D. Dixi.

M. Idem et ergo dicam: mox subiungens aliud, ubi aliquid a priori ordine transmutetur, uidelicet loco tertio, quasi post deuterum, metiendo tritum, ita  [Figure: 4Kb] Num quidnam sentis, hec gemina pentachorda ad inuicem non consentire?

 D. Sentio plane, et deprehendo, non redire pentachordum secundum ordinem, quo ceptum est.

M. Ita est: a tetrardo [Figure: [Symbol] 1Kb] enim incipiens, in [Figure: [Symbol] 1Kb] archoon deuenit, quia in priori latere non peruenit ad mensuram deuteri [Figure: [Symbol] 1Kb] ; sed breuiori interuallo sonus / tritus loco deuteri mensuratur, quod linea non paginula interiecta designat. Dic etiam pentachordum a [Figure: [Symbol] 1Kb] proto  [Figure: 2Kb]

D. Dixi.

M. Dicam et ego hoc idem; dehinc paululum ab hoc ordine declinans in sequenti latere [Figure: [Symbol] 1Kb] deuterum sonum [Figure: [Symbol] 1Kb] tetrardo quasi trito / subiungam ita:  [Figure: 4Kb]

Sensisti, et hic pentachordum ab ordine declinasse, nec reuerti, ut cepit?

D. Sensi utique.

M. uides ne [Figure: [Symbol] 1Kb] proto sono inchoatum [Figure: [Symbol] 1Kb] tetrardo finiri?

D. Prorsus uideo.

M. Attente etiam, quomodo, si utrumque latus per hec non plena interualla lesero, rursus ad sonum, a quo cepit, redeat? Sit pentachordum tetrardi  [Figure: 4Kb]

Hoccine sensui tuo patuit?

D. Patet prorsus et describendo oculis, et sonando auribus, in neutro latere ordinem perstitisse.

M. Limmata ergo hec non plena spatia uocari solent, et per ea interdum idem modus a modo  transfertur, uel per eadem restituitur. Sicut in cantibus satis obseruari poterit.

D. Num pro uitiis ea reputabimus?

M. uitia nimirum sunt. Sed sicut barbarismi et solecismi metris plerumque figuraliter intermiscentur, ita limmata interdum de industria cantibus inseruntur. Sed adhuc alia uideamus. Tertia enim fit absonia prime contraria: utpote si in priore latere a deutero [Figure: [Symbol] 1Kb] ueluti a proto [Figure: [Symbol] 1Kb] alius metiatur deuter abusiuo spatio, id est, iusto longiore. Sit itaque rursus pentachordum tetrardi, cui hec uitii species subiungatur.
 [Figure: 4Kb]

D. Deprehendo et absoniam istam.

M. uide et quartam absonie formam in hoc genere, que est contraria secunde, id est, si in sequenti latere / a trito quasi a tetrardo [Figure: [Symbol] 1Kb] tritus alius metiatur. Sit pentachordum a [Figure: [Symbol] 1Kb] proto:  [Figure: 4Kb]

D. Et id dinosco, quia pro eo, quod a / trito sono deuterus [Figure: [Symbol] 1Kb] metiretur, abusiue tritus a / trito, quasi a [Figure: [Symbol] 1Kb] tetrardo longiori, quam oportuit, spatio metiatur.

M. Quod si etiam tale pentachordum subiungamus,  quod his uitiis utroque ledatur latere, huius modi absonia erit. Sit pentachordum tetrardi: [Figure: 4Kb]

D. Absonum certe, nec suaue quid resonas.

 M. Hoc ergo intellecto, qualiter sonus a sono falso metitur, uideamus, quomodo et hoc eueniat ut si, quotis locis oportet, soni ad sonos non respondeant, concordantia ad inuicem mela non resonent.

D. Et id utique posco.

M. Huc, inquam, ades, ac uide, quomodo in tetrachordis uel pentachordis quaterne uarietatis ordo disponitur, ut quotus ab alio quolibet constet sonus, liquido contempleris. Nam sicut in coloribus, si sint quaterni et quaterni locati ex ordine, in lineaque dispositi, uerbi gratia, rubeus, uiridis, gilbus, niger, necesse est, ut quisque color tribus aliis interpositis per quintana loca reperiatur: ita et in sonis euenit, ut dum sese noua semper iteratione consequuntur, cuique in utramque partem quintis locis a suo compare  respondeatur.

D. Quomodo, inquis, compares, qui acumine et grauitate dispares sunt?

M. Acumine quidem sunt et grauitate differentes, quadam tamen sibi sunt naturali socialitate concordes, Deinde sonus quisque, quem in hoc aut illo latere secundum habet, in alio latere habet quartum: quem tertium in hoc latere, eumdem tertium in alio. Sed hec dixerim iuxta quod in continuatione tetrachordorum quaterne uarietatis ordo disponitur.

D. Ad dignoscendum autem, quis sonus ille uel ille sit, uelim cognoscere in singulis sue proprietatem qualitatis.

 M. Iure id poscis. Etenim luculenta prius sonorum proprietatis qualitate, minus erratur in ceteris. Sed hec posse dignoscere, facile exercitatione obtinebitur. Ergo sume aliquid canere, quod in sonum, uerbi gratia, [Figure: [Symbol] 1Kb] archum finiat. Aliud mox subiungendum, quod ab eodem sono incipiat, uel a suo compare superiore siue inferiore; siue inchet a sono [Figure: [Symbol] 1Kb] tetrardo, aut a sono [Figure: [Symbol] 1Kb] deutero. Igitur nisi id, quod subiungendum est, et sono [Figure: [Symbol] 1Kb] archoo incipit, aut equale ponas cum finali sono precedentis meli, eodem dumtaxat archoo [Figure: [Symbol] 1Kb] aut quinto loco superius, seu quinto loco inferius. Id autem quod a sono [Figure: [Symbol] 1Kb] tetrardo inchoat, aut secundo loco inferius, aut tertio loco superius. Porro id quod a sono / trito inchoat, aut tertio loco inferius, aut tertio loco  superius. At uero illud quod a sono [Figure: [Symbol] 1Kb] deutero incipit, aut secundo superius, aut quarto loco inferius, ad subiectam sonorum descriptionem; minime id, quod subsequitur, concordare potest cum eo, quod precedit.
[Figure: 1Kb]

Et in omnibus sonis idem euenit, ut scilicet in uno concordie corpore conuenire nequeat, quod subinfertur, quodque precinitur, si supra uel infra mutuo copulentur, qua finem huius et initium illius mensura propria metitur. Quapropter ubi oportet, ut hec concordia obseruetur, necesse est, finientes et incipientes soni naturali ad inuicem ordine metiantur, ubi uero id negligitur, uel opus non est obseruari, in semetipsis quidem, que canuntur. sonis  concordibus ire possunt: sibimet uero subiuncta concordabiliter ad inuicem uniri non possunt, sed cantoris peritie esse debet ad sciendum, ubi aliud post aliud concorditer subiungi conueniat, uel ubi necesse non sit. Et de hac quoque discrepantia satis dictum. Sciendum tamen, quod prima concordatio hec est, que fit prefato modo ad meli ductum. Altera est concordatio paulo minor, dum uel elationis difficultatem mitigare uolentes, uel submissiorem grauitatem erigere, aut in sursum aut in iusum quintana transpositione subiungimus. Est et tertia concordatio, que fit octaua regione sonorum, id est, dum in nouam uocem uel acutiorem melos mutamus. Atque his collationibus cantionum quedam unanimitas seruari potest, aliter autem non potest,  nisi forte ex integro melum quodlibet in modum alium transponendo mutetur. Si melum quodlibet in eadem sonorum serie unius aut duorum seu trium sonorum spatio acutius aut grauius transposueris, simul etiam tropi modus in aliam speciem migrat.

D. Da exemplum huius migrationis.

M. Quomodo si tetrachorda uel pentachorda quina in ordine cecinero hoc modo:  [Figure: [Figura] 4Kb]

Quemadmodum, inquam, ita canendo proti modi  pentachordum uno spatio acutius factum in deuteri pentachordum mutatur, a deutero in tritum transit, a trito in tetrardum, a tetrardo rursus redit in protum: ita quidquid uno uel duobus seu tribus tonis ex integro altius grauiusque transposueris, simul in modum alium transmutabitur.

Exempli gratia, usitata neuma regularis ad primum tonum hec est: [Figure: 1Kb]

Ergo huius neume regularis si totam constitutionem uno spatio altiorem fecero, mox ex proto tono deuterus fiet. Similiter a deutero transposita, in tritum modum deueniet. Rursus a trito tono si uno leuetur spatio, tetrardus succedit. Adhuc unius spatii acumen si acceperit, protus denuo nascitur. Quid si descriptiunculis quoque hec eadem exemplificarentur,  nonne apertiora queque fierent, ueluti posita sub aspectum?

D. Ita nimirum est.

M. Quinas ergo descriptiunculas linealiter disponamus, que gradatim sibi coherentes huiusmodi tonorum transpositiones exprimant hoc modo:  [Figure: 7Kb]

 Prima descriptiuncula proti modi [Figure: [Symbol] 1Kb] , secunda deuteri [Figure: [Symbol] 1Kb] , tertia triti / quarta retrardi [Figure: [Symbol] 1Kb] ; quinta rursus eiusdem que prima. Atque ad hunc modum, ut dictum est, quodcumque melum transposueris, in aliam modi speciem mox uertetur. Et si maior sit tropi mutatio, maior quoque tropus erit, in quemcumque fuerit transmutatus.

Tropi autem uel modi sunt, quos abusiue tonos dicunt. Quorum singulorum differentiam numerumque puto iam didiceris.

D. Atqui didici.

M. Dic mela quelibet ad primum modum, ad secundum quoque et reliquos.

D. Ecce modus primus. Ecce secundus. En tertius. En etiam quartus.

M. Dic nunc, quomodo quadam diuersitate ab  inuicem differre auribus iudicantur, que sit causa diuersitatis?

D. Diuersi quidem ab inuicem discernibili quadam sue proprietatis specie sentiuntur. Sed qua ex causa eueniat, miror.

M. Ut hoc aliquantulum patere incipiat, da tetrachordum, uel certe pentachordum primum.

D. [Figure: [Symbol] 1Kb] Ecce cecini.

[Figure: [Symbol] 1Kb] M. Huc adhibe proti, quos uolueris, / modos, et uidebis omnia, que ad [Figure: [Symbol] 1Kb] protum modum canuntur, sono proto [Figure: [Symbol] 1Kb] finiri.

D. Sic equidem uideo.

M. Da nunc aliud pentachordum, quod sit uno spatio altius, incipiens a sono [Figure: [Symbol] 1Kb] deutero, et in eo  consistens.

D. Et hoc ita canitur:

M. Cane et mela modi deuteri, et confer [Figure: [Symbol] 1Kb] cum sono [Figure: [Symbol] 1Kb] deutero, si in ipso forte [Figure: [Symbol] 1Kb] finiantur. [Figure: [Symbol] 1Kb]

D. Faciunt utique. /

M. Da nunc tertium pentachordum, bino [Figure: [Symbol] 1Kb] altius spatio, quod scilicet a sono trito / incipiat, et in idipsum deponatur.

D. Et hoc huiusmodi est. /

M. Huc adhibe tritos modos, et trito sono [Figure: [Symbol] 1Kb] / terminari inuenies. [Figure: [Symbol] 1Kb]

D. Ita certe. [Figure: [Symbol] 1Kb]

M. Da nunc altius spatiis tribus, id est / a sono [Figure: [Symbol] 1Kb] tetrardo pentachordum quartum.

 D. Id hoc modo fit: [Figure: [Symbol] 1Kb]

M. uide nunc tetrardos modos, an eos sentias / in tetrardo sono [Figure: [Symbol] 1Kb] consistere. [Figure: [Symbol] 1Kb]

D. Sentio uerissime. [Figure: [Symbol] 1Kb]

M. Da nunc pentachordum quintum, et [Figure: [Symbol] 1Kb] rursus nouo tetrachordo idem sonorum ordo modorumque reuertitur.

D. [Figure: [Symbol] 1Kb] Et hoc certe mirandum.

[Figure: [Symbol] 1Kb] M. uirtus ergo sonorum queque mela [Figure: [Symbol] 1Kb] modificat. Quapropter nota nunc tibi in [Figure: [Symbol] 1Kb] quatuor illis phthongis uim uarietatis [Figure: [Symbol] 1Kb] mirabilem et suam cuique faciem, qua singuli ad inuicem diuersitate differant, et secundum se modorum faciant differentias.

D. Hec quidem utcumque uidere me uideor. Miror  autem, cum octo computari soleant, tu his sonis non magis quam quatuor procreari dixeris.

M. Octo constat modos nos solere computare, ita tamen, ut bini modi, id est, maior cum minore a singulis in tetrachordo sonitibus moderentur, et ob hoc uni deputentur modo, qui eodem reguntur sono, scilicet [Figure: [Symbol] 1Kb] archoo uel proto, autentus protus et plagis:[Figure: [Symbol] 1Kb] deutero deuterus autentus et plagis: / trito autentus tritus et plagis: [Figure: [Symbol] 1Kb] tetrardo tetrardus autentus et plagis. Sane autentum dicimus auctoralem,  plagin subiugalem seu lateralem. Sic igitur singuli et sue proprietatis qualitate sunt dinoscibiles, et suis quique tetrachordis et pentachordis president, et, ut dictum est, tonos modosue discernunt.

D. Ergone solius soni finalis uirtus quemlibet modum efficit, ut ob id tropus uel modus illius aut illius soni dicendus sit, quod in eo finis meli constiterit?

M. Precipue quidem uidetur uis cuiuslibet tropi ob id in quolibet finali sono consistere, quod in eo tropus finiendo constiterit; additur hoc tamen, quod sonus idem finalis et sociales sui frequentiores in commatum uel colorum fine uersantur. Sociales autem suos quisque sonus non solum quintis habet regionibus, sed et quartis locis alios sibi querit  compares, qui tertie symphonie locus est. Itaque in particulis, que membra sunt cantionis, pene semper cola uel commata has in leuando aut in deponendo sonorum socialitates petunt, et in eas uel arsis querit attingere, uel thesis. Exemplorum satis legitima mela adferunt, que ne longius queramus, aspice quam in manibus tenemus neumam regularem, uel particulam, quam duo commata perficiunt.
[Figure: 1Kb]

Ac uide, quomodo in quartos sonos utriusque commatis positio uergat, et particula a quo sono initium leuat, in eumdem in fine deponat. Cola autem dicimus maiores particulas, duo seu tria uel  plura commata continentes, que etiam opportunas quasdam sui distinctiones prebent. Porro commata, sibi in leuationibus ac positionibus coherentia, colon peragunt; tamen est interdum, ubi indifferenter colon siue comma dici potest.

D. Quid inter se maiores minoresue toni differunt, eodem quidem sono finiti, eodem gubernati?

M. Que super his dicenda sunt, commodius dicemus, si prius proprias sonorum notulas describamus. Decem et octo namque sonis notas ponimus, id est, tetrachordis quatuor, et dimidio tetrachordo. Primum quidem, quod est humilius, graue tetrachordum nuncupamus, secundum finale, tertium superius, quartum excellens. Sane illas uoculas,  quas finales uocamus, eis notulis designamus, quas supra descripsimus, ita [Figure: [Symbols] 1Kb] ; graues autem eisdem fere, sed retro spectantibus figuris, ita [Figure: [Symbols] 2Kb] ; Superiores gyratis in iusum finalibus, ita [Figure: [Symbols] 2Kb] ; Excellentes gyratis in iusum grauibus, ita [Figure: [Symbols] 2Kb] . Tritus sonus excipitur, qui in grauibus habet N inclinum N; in superioribus N uersum et inclinum [Figure: [Symbol] 1Kb] ; in excellentibus iota transfixum X. Residuas binas uoces iacentibus notis exprimimus [Figure: [Symbols] 1Kb] qui in ordine disponantur ita:  [Figure: 1Kb]

 D. Unde possum dinoscere, qui sint finales, qui superiores, uel illius aut illius ordinis?

M. Omne musicum ad aliquid esse constat: nam  nec sonus musicus esse potest sine adiunctione alterius soni, ad quem naturali spatio musicum sonat. Sicut ergo ad aliquid per se non intelligitur, ita  cum aliquot soni absolute numerantur, nec superiores iure possunt, nec finales dici, seu alterius cuiusque ordinis. Sed cum necesse sit, ut, quidquid rite canitur, altius grauiusque in uno ipsorum quatuor finiatur, in quolibet eorum finiendum est, ipse cum ceteris sui tetrachordi sonitibus finalis obtinet nomen. Et hinc alia tetrachorda sumunt ordinem. Ab eodem etiam sono, ut sit maior tonus aut minor, mensuram accipit. Cum enim inferiorem quemque tonum non quinto loco ualeamus altiorem ponere, et superiorem quinto loco grauiorem, ut supra monstratum est, profecto non secundum id superior dicitur aut inferior, quod altius aut inferius alter canatur ab altero; sed secundum id, quo sese utrique toni ad sonum finalem habent; habent autem hoc  modo. A finali sono equalis potestas est minori tono in superiora atque inferiora, id est, in utroque latere pertingendi usque ad sonos quintos. Non quod semper id eueniat, sed quod hec spatii eius sit potestas. Iam uero si ad superiorem partem quintum sonum systemate transierit, maiori tono deputari solet. Maior autem systematis duplum habet spatium in superioribus, id est usque in nonum sonum.

D. Systema quid est?

M. In colis uel commatibus diastemata dicimus, systemata in particulis perfectioribus, seu tota periodo. Nam diastema est spatium quodlibet sonorum, quo particula complectitur, id est quo acuta et grauior uox includitur: systema totius spatium meli. Item systemata sunt species tetrachordorum,  pentachordorum, octochordorum, que modis singulis suas dant species  .

D. Quare unum tetrachordum sub finalibus sonis constituitur, super finales duo?

M. Quia siue altiore siue submissiore uoce canatur quodlibet simplex ac legitimum melos, nonnisi ad quintum sonum a finali suo deponitur, nec nisi in nonum usque ascendit.

Et hactenus de discrepantiarum generibus deuitandis superius dicta terminata sunt: nunc deinde que pro exornatione melodie donante Deo dicenda sunt, prosequemur. Ac inprimis uidendum, ut numerose quodlibet melum promatur.

D. Quid est numerose canere?

M. Ut attendatur, ubi productioribus, ubi breuioribus  morulis utendum sit. Quatenus uti que syllabe breues, que sunt longe, attenditur; ita qui soni producti quique correpti esse debeant, ut ea, que diu, ad ea, que non diu, legitime concurrant; et ueluti metricis pedibus cantilena plaudatur. Age canamus exercitii usu; plaudam pedes ego in precinendo, tu sequendo imitabere.
[1Kb] [Figure: 2Kb]

Ego sum uia ueritas et uita Alleluia Alleluia.

 Sole in tribus membris ultime longe, relique breues sunt. Sic itaque numerose est canere, longis breuibusque sonis ratas morulas metiri, nec per loca protrahere uel contrahere magis quam oportet, sed infra scandendi legem uocem continere, ut possit melum ea finiri mora, qua cepit. uerum si aliquotiens causa uariationis mutare moram uelle, id est, circa initium aut finem protensiorem uel incitatiorem cursum facere, duplo id feceris, id est, ut productam moram in duplo correptiore seu correptam immutes, duplo longiore.

D. Puto, tentare horum queque expedit, et in usum uertere.

M. Recte putas: ob hoc sumamus melum quod uis canere, nunc correptius, nunc productius; ita ut morule,  que nunc sunt producte correptis suis, nunc item fiant pro correptis ad eas, que fuerint productiores se. Canamus modo: prima fit mora correptior, subiungatur producta, tunc correpta iterum.
[1Kb] [Figure: [Symbols] 2Kb]

Ego sum uia ueritas et uita Alleluia Alleluia  .

Hec igitur numerositatis ratio doctam semper cantionem decet, et hac maxima sui dignitate ornatur, siue tractim siue cursim canatur, siue ab uno seu a pluribus. Fit quoque, ut dum numerose canendo alius alio nec plus nec minus protrahit aut contrahit, quasi ex uno ore uox multitudinis audiatur. Item in  alternando seu respondendo per eamdem numerositatem non minus more concordia seruanda est, quam sonorum.

D. Quomodo per moras oportet, ut cantiones concordent?

M. Concordabilis cantionum copulatio, qualiter per propriam quorumque sonorum sedem eueniat, supra monstratum est; morarum uero concordia fit, si id, quod subiungendum est, aut equali mora respondeat, seu pro competenti causa duplo longiore mora, aut duplo breuiore.

D. Constat perite cantioni accidere omnia, que predicta sunt. Prosequere, si qua adhuc bone modulationi necessaria sunt.

 M. Obseruandam quoque dico distinctionum rationem, id est, ut scias, quid coherere conueniat, quid disiungi. uidendum etiam, que mora illi aut illi melo conueniat. Nam hoc quidem melum celerius cantari conuenit, illud uero morosius pronuntiatum fit suauius. Quod mox dinosci ualet ex ipsa factura meli, utrum sit leuibus grauibusue neumis composita. Ergo moram, que cuique melo conueniat, aptam exhibebis duntaxat secundum temporis ac loci et cause cuiuslibet extrinsecus occurrentis rationem: ipsam etiam altitudinem ad congruentiam more cum apertis  et suauibus neumis. Atque huiusmodi obseruationibus honestam beneque moratam musicam moderabis.  Preterea congrua symphoniarum commistio maximam suauitatem cantilenis adiiciet.


 Finit pars prima.



INCIPIT SECUNDA PARS DE SYMPHONIIS.


 D. Symphonia quid est?

M. Dulcis quarumdam uocum commixtio; quarum tres sunt simplices, Diapason, et Diapente, ac Diatessaron. Tres sunt composite Disdiapason, Diapason et Diapente, Diapason ac Diatessaron.

 D. Que est Diapason symphonia?

M. Que sex sonis interpositis per octauo loca canitur.

D. Que est Diapente, queque Diatessaron?

M. Diapente per quinta loca fit, Diatessaron per quarta, sicut in pentachordis et tetrachordis extrema sibi conueniunt.

D. Unde dicitur Diapason?

M. Diapason Grece, Latine interpretatur ex omnibus, eo quod octo solas chordas antiqua cithara continebat.

D. Quare Diapente uel Diatessaron uocatur?

M. Diapente dicitur ex quinque, eo quod quinas uoces continet. Diatessaron interpretatur ex quatuor, quia quaternas complectitur uoces.

 D. Quomodo canitur diapason?

M. Ubi talis uel in iusum uel in sursum uox a uoce transmutatur, ut altior grauiorque non tam consone quam equisone sint, hoc adsensu concordantes, Diapason concinunt. Tanquam si ab H deponatur in A,  uel ab H leuetur in P, ad subiectam descriptionem: [Figure: 2Kb]

Siue enim alia post aliam per octaua loca sumatur, siue in unum binis equisonis uocibus canatur, fit hac ratione cantio Diapason simplicis. At uero tres in unum trinis descriptis canamus uocibus, et fit hoc modo cantio Diapason duplicis. Si quoque dempta uoce media per quindecima loca canatur, nichilominus Disdiapason erit. Canamus omnia ad supra scriptum modum:

De Diapason ac Disdiapason.
 [Figure: [Table] 8Kb]

 Hec igitur symphonia, quia facilior et apertior est, maxima et prima appellatur.


DE DIAPENTE.

Sequitur symphonia Diapente. Ea autem est, ubi  per quintanas regiones uel alia post aliam sumitur, uel in unum ambe ducuntur ad infrascriptum modum.
 [Figure: [Table] 5Kb]

 Hoc ergo modo est simpliciter Diapente pangere. Prima uero compositio fit Diapente, si uox organalis ita per Diapason geminetur, ut sit media Principalis, ueluti quinta inter primam et octauam. Principalem  enim uocem absolutam cantionem dico, organalem uero, que huic subiungitur, symphonie ratione. Canamus ad infrascriptum modum:  [Figure: [Table] 7Kb]

 Altera eius est compositio, si uox, quam principalem diximus, ita per Diapason geminetur, ut sit  media organalis ueluti octaua inter quartam ac undecimam. Canamus ad infra scriptum modum:  [Figure: [Table] 8Kb]

 Tertia est Diapente compositio, si uox organalis ad inferiora per Diapason geminetur, ut sit celsissima principalis, ueluti duodecima aduersus octauam et primam. Hec quoque consonantia et per duodecima loca, dempta uoce media, concordat. Item quarta est Diapente compositio, si uox principalis ad superiora per Diapason geminetur, ut sit grauissima organalis  ueluti I contra quintam et duodecimam. Hec similiter et media uoce dempta concordiam habet.

Item quinta est Diapente compositio, si ambabus uocibus per Diapason geminatis quaterna uocum diuersitate canatur, ut uidelicet ad quintam et duodecimam organum prima et octaua respondeant. Canantur omnia ad infrascriptum modum.
 [Figure: [Table] 10Kb]

 Sexta est Diapente compositio, si sit uox celsissima organalis, ueluti quindecima ad duodecimam atque  quintam, ad infra scriptum modum.
 [Figure: [Table] 8Kb]

 Potest etiam uel altera uel utraque uoce per Disdiapason triplicata, multiplici specie eadem symphonia uariari.

De Diatessaron symphonia.

Sequitur Diatessaron symphonia. Ea est, ubi quaternis locis in unum pangitur. Sed sciendum, quia  non ita simpliciter, ut in ceteris, que maiores sunt; sed et alia quadam naturali lege organum exinde deriuatur, unde et post dicetur. uerumtamen modesta morositate edita, quod suum est maxime proprium, et concordi diligentia procurata, honestissima erit cantionis suauitas.
 [Figure: [Table] 4Kb]

 Componitur quoque Diatessaron symphonia eisdem modis, quibus et Diapente. Prima enim eius compositio est, si uox organalis ita per Diapason geminetur,  ut sit media principalis, ueluti quarta, inter primam et octauam, ad infra scriptum modum.
 [Figure: [Table] 7Kb]

 Altera est eius compositio, si e contrario uox prinpalis ita per Diapason geminetur, ut sit media organalis,  ueluti octaua inter quartam et undecimam.
 [Figure: [Table] 7Kb]

 Tertia est Diatessaron compositio, si uox organalis ad inferiora per Diapason geminetur, ut sit celsissima principalis, ueluti undecima aduersus octauam et primam.

Item quarta est Diatessaron compositio, si uox principalis ad superiora per Diapason geminetur, ut  sit grauissima organalis, ueluti prima contra quartam et undecimam. Item quinta est Diatessaron compositio, si ambe uoces, et principalis uidelicet atque organalis, per Diapason geminentur, ut ad quartam et undecimam organum prima et octaua respondeat.
 [Figure: [Table] 7Kb]

 Sexta est Diatessaron compositio, si sit uox celsissima organalis, uelut decima quinta ad undecimam  atque quartam. Canatur ad infra scriptum modum.
 [Figure: [Table] 6Kb]

 Et notandum, quod siue principali siue organali siue utraque uoce per Diapason geminata, semper altioris uocis locum uox puerilis supplere potest.

D. Quid differt rogo inter primam Diapente compositionem, et Diatessaron secundam, cum hic et ibi equali interstitio extreme uoces a medio disiungantur? Similiter quid inter compositionem Diapente secundam, et Diatessaron primam?

M. Si queris, cur in prima Diapente compositione sit potius uox media principalis, quam organalis, in secunda uero Diatessaron compositione sit potius uox media organalis quam principalis, cum hic et ibi iisdem interuallis uox media sese habeat ad extremas: et rursus in secundo Diapente composito quare dicatur uox media organalis, in primo  autem Diatessaron composito uox media principalis; scias, hanc quidem esse rationem, quod in  Diatessaron symphonia non ita simpliciter et absolute, sicut in Diapente uocem principalem organalis uox comitatur, uerum sua quadam naturali lege certis locis subsistit, nec ulterius ualet consonanter procedere, sicut et descriptionibus supradictis ostenditur, quomodo infra sonum [Figure: [Symbol] 1Kb] tetrardum non descendat. uerum sciendum, in predictis compositionibus et alia quadam proprietate diatessaron ac diapente differre; siquidem dum quintis et octauis locis semper sit troporum uel tonorum reuersio, necesse est, ut dum uox inferior ad superiorem uocem eodem tropi modo Diapente respondet, utrique rursus uoci ab octaua sua eodem tropo respondeatur. Fitque ut organali uoce per diapason geminata, et principali uoce media uox organalis inferior quintis  locis a media separetur, et superior quartis; quod est compositum diapente primum: principali autem  uoce per diapason geminata et organali media, uox principalis inferior quartis locis a uoce media distinguatur, et superior quintis, quod est compositum Diapente secundum. Econtrario uero in diatessaron dum uox inferior ad superiorem uocem quartis locis non eodem respondeat tropo, necesse est, ut principali et organali uoci non eodem, sed singulis a sua octaua suo tropo respondeatur. Fitque, ut organali uoce per diapason geminata, et uoce principali media, uox organalis inferior quartis locis distet a media, et quintis superior; quod est compositum diatessaron primum. Principali autem uoce per Diapason geminata, et uoce organali media, uox principalis inferior quintis locis a uoce media disiungatur, et superior quartis; quod est compositum  diatessaron secundum, que omnia supradicte descriptiones ostendunt.

D. Sed quid adhuc? quia disserebas, quod Diapente quidem symphonia eosdem tropos concinit, diatessaron uero non eosdem, ideoque in predictis utrarumque symphoniarum compositionibus uox media quamuis simili ad extremas interstitio separata, dum non et hic et ibi eiusdem sit tropi, hic quidem sit principalis, ibi sit organalis. Quero, quid sit inter principalem atque organalem uocem diapente symphonie, cum tropi non sint dissimiles?

M. Hoc nunc quoque dictum recole; namque organali uoce in Diapente geminata, si uoci medie uidelicet principali, simile interuallum esset ad extremas,  nichil interesse uideretur inter principalem uocem et organalem. Nunc uero cum uox organalis quinto loco ad uocem principalem extet inferior, sed per diapason quarto loco superior, sicut uersa uice in diatessaron uox organalis ad uocem principalem quarto loco extat inferior, sed per diapason quinto loco superior: similiter principali uoce per diapason geminata, cum non sint eadem ad extremas uoces uoci medie interualla; patenter poteris intelligere, qualiter uirtus diapason symphonie, que utrasque uoces multiplicat, etiam que principales, queque sint organales, per certa interualla disponat.

D. Quare in Diatessaron symphonia uox organalis sic absolute conuenire cum uoce principali non  potest, sicut in symphoniis aliis?

M. Quoniam, ut dictum est, per quartanas regiones non iidem tropi reperiuntur, diuersorumque troporum modi per totum ire simul ire nequeunt, ideo in diatessaron symphonia non per totum uox principalis uoxque organalis quartana regione consentiunt.

D. uellem quoque dinoscere, quomodo per quartana loca troporum sit genus dissimile?

M. Facile id senties; siue enim uno tono altius transponatur, seu quarto loco inferius, modus diuersi tropi aperto auditu fit discernibilis. Canatur ad infra scriptum modum:
 [Figure: 4Kb]

D. Discerno plane, tonum autentum protum in  autentum deuterum hanc transpositione transire. At uero dabis nunc rationem, quare per alias regiones uoces ita consone, per alias uero uel discrepantes sint, uel non adeo consentientes.

M. Equidem pertentare licet, quas Dominus concesserit rationes, quo causas dulciter conuenientium uocum atque discrepantium, naturam quoque diuersorum troporum aliquantulum deprehendamus, et quare transponendo in alias species migrent, uel in suas denuo reuertantur. Etenim sicut absolute computando simplex est series numerandi, et facilitate sui etiam pueris patens, ut I. II. III. IIII. et cetera: aliud uero alii inequaliter collatum in uarias inequalitatis species cadit; ita phthongi in musica, cuius mater est Arithmetica, id est numeralis scientia,  facili quidem ordine recensentur. Ad aliquid autem prolati non modo suauium dant concinentiarum species, sed et earundem concinentiarum suauissimas rationes.

D. Quomodo ex Arithmetica matre gignitur harmonia, et an eadem harmonia, que et Musica?

M. Harmonia putatur concordabilis inequalium uocum commixtio. Musica ipsius concordationis ratio. Que sicut per omnia numerorum rationi coniuncta est, atque cetere Mathesis discipline, ita per numeros oportet ut intelligatur.

D. Que sunt Mathesis discipline?

M. Arithmetica, Geometrica, Musica, Astronomia.

D. Quid est Mathesis?

 M. Doctrinalis scientia.

D. Quare doctrinalis scientia?

M. Quia abstractas considerat quantitates.

D. Que sunt abstracte quantitates?

M. Que sine materia, id est, admixtione corporali, solo intellectu tractantur. In quantitatibus uero multitudines, magnitudines, paucitates, paruitates, forme, equalitates, habitudines, et cetera, que, ut Betii uerbis loquar, ipsa quidem natura incorporea sunt, et immutabiles substantie, ratione uigentia, participatione uero corporis permutantur, et tactu uariabilis rei in conuertibilem inconstantiam transeunt. Porro he quantitates aliter in Arithmetica, aliter in Geometrica, aliter in Astronomia considerantur.  He enim quatuor discipline non sunt humane inuentionis artes, sed diuinorum operum aliquante inuestigationes, et in creatura mundi intelligenda mirabilissimis rationibus ingenuas mentes ducunt, ita ut sint inexcusabiles, qui per hec cognoscentes Deum, et sempiternam eius Diuinitatem, non sicut Deum glorificauerunt, et gratias egerunt.

D. Arithmetica quid est?

M. Disciplina quantitatis numerabilis secundum se.

D. Quid est Musica?

M. Disciplina rationalis consentanearum uocum atque discrepantium iuxta numeros, qui ad aliquid sunt his, qui inueniuntur in sonis.

D. Quid est Geometrica?

 M. Disciplina magnitudinis immobilis, atque formarum.

D. Astronomia quid est!

M. Disciplina magnitudinis mobilis, que cursus celestium siderum, que figuras contemplatur omnes, et habitudines stellarum circa se et circa terram indagabili ratione percurrit.

D. Quomodo per numerabilem scientiam tres cetere constant?

M. Quia omnia, que per has disciplinas comprehenduntur, numerorum constant ratione formata, nec sine numeris possunt uel intelligi aut pronuntiari. Qui enim insinuari potest, quid sit triangulus uel quadrangulus, et cetera, que Geometrica sunt, nisi prius sciatur, quid sint tria uel quatuor?

 D. Nullo modo.

M. Quid in Astronomica ratione sine numero sciri ualet? unde ortus occasusque, tarditates, uelocitates errantium siderum noscimus? unde etatem lune, et multiplices uariationes eius agnoscimus, quotam partem signiferi sol aut luna teneat, uel alia quelibet ex planetis? Nonne sicut omnia certis numeri legibus aguntur, ita sine numero incognita sunt?

D. Etiam.

M. Que causa in Musica facit, ut octauis locis equisone sint uoces, quintis et quartis consone? Itemque per quindecimas regiones equisonanter  respondeant, per duodecimas et undecimas consonanter? Que sunt uero mensure iste, que uoces uocibus sic apte coniungunt, ut si paulo acutior aut laxior uox cum uoce fuerit, ad inuicem concordare non possit?

D. Mirum certe, que sint huiusmodi commensurabilitates uocum, quibus et symphonie tam suauisone sibi assentiunt, et soni reliqui tam competenter sibi in ordine copulantur. Sed tuum est, que proposuisti, exponere.

M. Dico, quoniam ideo per octaua loca, id est, in diapason equisonantia est, quia dupla habitudine uoces he conferuntur, ut uI. ad XII. ut XII. ad XXIIII. Similiter in quindecimis locis equisonantia est, quod disdiapason dicitur, quia in quadrupla constat proportione,  ut uI. ad XXIIII. Ideo in quintis regionibus sibi consonanter respondent, quod est Diapente, quia sunt in ratione sesquialtera. Sesquialterum autem est, ubi minus partes duas continet, et maius tres, ut uI. aduersus uIIII. ut octo contra XII. Ideo quartane uoces consone sunt, quod est diatessaron, quia in epitrita sunt ratione. Epitritum uel sesquitertium est autem, ubi minus habet tres partes, et maius quatuor, ut sunt uI. contra uIII. ut uIIII. contra XII. ideo duodecima collatione concordant, quia ad diapason diapente respondet, id est, sesquialterum ad duplum. ut XuIII. contra XII. et uI. ut uIII. contra XII. et XXIIII. uel quia per loca duodecima fiunt triple, ut XuIII. contra uI. ut XXIIII. contra uIII. Ideo et undecima regione consonabiles  sunt, quoniam ad diapason resonat diatessaron, id est, epitritum ad duplum, ut XuI. contra XII. et uI. ut uIIII. contra XII. et XXIIII. Item uoces, que prefatas symphonias complent, utpote diatessaron quatuor, quinque peragunt diapente, hac habitudine concordant, quia diatessaron et diapente ad inuicem connectuntur, uidelicet epogdoo, id est, sesquioctauo: nam semper differentia sesquialteri et sesquitertii epogdous est. Qua enim proportione sunt uIII. ad uIIII. fiunt XuI. ad XuIII. fiunt XXXII. ad XXXuI. et sic in infinitum.

Horum descriptio, que dicuntur.
 [Figure: 7Kb]

 Preterea perfectiores sunt symphonie in diapason ac disdiapason, quam in diatessaron et diapente, quia he sunt multiplicis inequalitatis, ille superparticulares.  Perfectior est autem multiplex inequalitas superparticulari inequalitate. uoces uero predictarum proportionum, id est duple, triple, quadruple  sesquialtere, sesquitertie, sesquioctaue, constat idcirco consonas uel equisonas, quia nimirum hi relatiui numeri soli in omnibus disciplinis commensurati sunt et connumerati, et ob hoc symphoniis et reliquis musicis uocibus deputantur, imo uoces modulate his numeris procreantur. Sentis igitur, nonnisi arithmeticis rationibus posse musicam explicari?

D. Sentio plane Arithmeticam musice cognitioni necessariam.

M. Necessaria prorsus, cum ad numerorum exemplar musica penitus deformata sit. Etenim si neruum a neruo eque grossitudinis, siue fistulam a fistula, duplo feceris longiorem, ut XII. ad uI. ut XXIIII. ad XII. diapason ad inuicem resonant. Si neruum aut  fistulam eque concauitatis tertia minoris parte longiorem feceris, ut uIII. ad uI. ut XuI. ad XII. seu quarta parte maioris facias breuiorem, ut uIIII. ad XII. ut XuIII. ad XXIIII. erit quidem diatessaron consonantia uIII. ad uI. et XuI. ad XII. Ac similiter uIIII. ad XII. XuIII. ad XXIIII. Porro uIIII. ad uI. et uIII. ad XII. similiterque XuIII. ad XII et XuI. ad XXIIII. diapente erit. Atque hoc fit modo, ut sicut in duplo sesquialter ac sesquitertius continetur, utpote inter uI. et XII. continentur XuI. et XuIII. alternatim uidelicet, ut qui minori numero sesquialter est, ueluti uIIII. ad uI. et XuIII. ad XII. fiat subsesquitertius maiori, ut uIIII. ad XII. et XuIII. ad XXIIII. Ac rursus qui ad minorem sesquitertius est, ut uIII. ad uI. ut XuI. ad XII. sit ad maiorem subsesquialter,  ut uIII. ad XII. ut XuI. ad XXIIII. Ita inter duos sonos diapason ad inuicem resonantes, quarto semper et quinto loco symphonias natura disposuit, ut que huic lateri quarto loco diatessaron est, sit quinto loco alteri lateri diapente; et que ad illud quarto loco resonat diatessaron, huic diapente resonet. Porro ut sesquioctaua proportione uIIII. superant uIII. ut XuIII. XuI. ut XXXuI. XXXII, ita si fistula  maior aut fidicula parte octaua minorem supergreditur, ad inuicem resonant tonum. Igitur quidquid in modulatione suaue est, numerus operatur per ratas dimensiones uocum: quidquid rhythmi delectabile prestant siue in modulationibus, seu in quibuslibet rhythmicis motibus, totum numerus efficit. Et uoces quidem celeriter transeunt, numeri autem, qui corporea uocum et motuum materia decolorantur, manent. Quapropter, ut ait sanctus Augustinus, ratio, que in rhythmis, qui latine dicuntur numeri, siue in ipsa modulatione, intellexit numeros regnare, totumque perficere, inspexit diligentissime, reperiebatque diuinos et sempiternos. Deinde ratio eadem celum terramque conlustrans, sensit nichil aliud, quam pulchritudinem sibi placere, et in pulchritudine  figuras, in figuris dimensiones, in dimensionibus numeros. Hec quoque distincta et disposita in disciplinam redegit, appellauitque Geometricam. Motus eum celi multum mouebat, et ad se considerandum diligenter admonebat, etiam ibi per constantissimas temporum uices, per astrorum ratos definitosque cursus, per interuallorum spatia moderata intellexit nichil aliud, quam illam dimensionem, numerosque dominari. Que similiter diffiniendo ac secernendo in ordinem nectens, Astrologiam genuit. Hoc itaque modo in matheseos disciplinis occurrunt omnia numerosa, et immortalium numerorum, qui cogitando atque uoluendo intuentur, hi qui sentiuntur, umbre potius et imagines sunt. Quis ergo rationem numerorum mutabilem dixerit, aut artem  quamlibet non per hanc constare?

D. Sufficienter nunc uidetur insinuatum, non musicam solum, sed et alias tres disciplinas magisterio constare numerorum. Sed queso plenius incipias de numerorum natura tractare, repetasque singula, que premissa sunt, quo utcunque ad intuenda musice rationis penetralia numerorum ducatu perueniam.


 Finit pars secunda.



INCIPIT TERTIA [PARS].

 Disc. Rogo, imprimis edicas, quid sit quantitas?

M. Quantitatem dicimus et in numeris, et in mobilibus. Nam quantitas numerabilis proprie dicitur multitudo, que unitatibus congregatur. Quantitas specialis, que in mobilibus fit, dicitur magnitudo, que in unitates diuiditur. Nam multitudo infinita pluralitate succrescit, magnitudo infinita partitione minuitur. Hoc est, multitudo ad unum ex pluralitatibus tendens augetur spatio; magnitudo ab uno in pluralitatem tendens unitatum spatiis minuitur: utpote lapis, arbor, quo minore diuiditur numero, diuisionum spatia maiora fiunt; quo autem in plura partiuntur, eo ipsa minuuntur spatia: ut uerbi gratia de uiginti quatuor dimidium duodecim, pars tertia octo, pars quarta sex: item de duodecim medietas  sex, pars tertia quatuor, pars quarta tria. Utrarumque ergo similitudine quantitatum arithmetica ex sese musicam fundit, et miro modo per utrarumque contrarias passiones melodas uoces suaui concordatione disponit. Quod enim uox ad uocem aut duplo crescit aut triplo aut quadruplo, quod sonat diapason, diapason ac diapente, bisque diapason, naturam seruat numeralis quantitatis. Quod uero uel dimidio maioris superat, uel parte tertia, uel quarta, uel octaua, quod sonat diapente, diates saron et tonum, continue habet quantitatis imaginem. Cum ergo uocum uarietates in quantitate consistant hoc modo, secundum contrarias bifarie quantitatis naturas dulci ad inuicem commixtione assentiunt.
 [Figure: 3Kb]

Que si iam liqueant, restantia prosequamur.

D. Liquet quidem, quod hoc genus ideo numerali deputatur quantitati, quia numerorum ordine ipse auctiones crescunt. Hoc autem idcirco continue quantitati conuenit, quia numerorum eque ordine diminutionibus decrescit. Nam sicut illud duplo superat,  ita istud simpli dimidio uincit; sicut illud triplo uel quadruplo maius fit, ita istud e regione tertia uel quarta fit parte propensius. Restat, ut quomodo et quo ordine per has bifarias quantitates sonorum disponatur concordia, prosequaris.

M. Ad hec donante Domino explicanda, pauca, ut proposuimus, de numerorum natura premittamus. Diximus, quantitatis duas esse species, multitudinem et magnitudinem. Rursus multitudinis uel magnitudinis alia sunt immobilia, alia mobilia; alia sunt per se, ut populus, chorus, mons, mille, duo millia, tria millia; alia per se ipsa non constant, sed ad aliud referuntur, ut duplum, triplum, quadruplum. Sed de immobilibus tractat Geometrica; mobilem uero quantitatem Astronomica speculatur. Illam itaque,  que per se est, speculatur arithmetica; eam uero, que ad aliquid est, quia per eam diuinitus harmonica moderatur suauitas, contemplemur. Omnis numerus, et quodcunque secundum numerum dicitur, aut per se est, aut cum relatione aliqua dicitur. Per se numerus est, qui sine relatione dicitur, ut I. II. III. IIII. et cetera. Porro quodcunque relatiue dicitur, aut equale est, aut inequale. Et equale quidem est, quod ad aliquid comparatum neque minore summa infra est, neque maiore transgreditur, ut denarius denario, uel ternarius ternario, uel cubitus cubito, uel pes pedi, et his similia. Hanc autem partem relate ad aliquid quantitatis, id est, equalitatem, constat naturaliter indiuisam. Nullus enim dicere potest, quod equalitatis hoc quidem tale est, illud uero huiusmodi.

 D. Certum est; que ibi enim esse alia species potest, ubi unum tale est, quale et aliud?

M. At inequalis relationis que sint diuisiones, uideto. Primum quidem secatur in maius atque minus; deinde maioris quinque sunt species. Est enim una, que uocatur multiplex, alia superparticularis, tertia superpartiens, quarta multiplex superparticularis, quinta multiplex superpatiens. His uero quinque partibus maioris inequalitatis opposite sunt singulatim alie quinque partes minoris, ita ut iisdem nominibus nuncupentur, sola subprepositione distincte. Dicitur enim submultiplex, subsuperparticularis, subsuperpartiens, multiplex subsuperparticularis, multiplex subsuperpartiens. Has nunc utriusque  inequalitatis species, que sint singule, uideamus.



De multiplici inequalitate.

Multiplex est inequalitas, ubi maior numerus habet in se minorem bis aut ter aut quater aut multipliciter: ut duo ad unum dum comparata fuerint, duplex est; tria ad unum triplex; quatuor ad unum quadruplex, et deinceps. Comitatur submultiplex, qui scilicet infra multiplicem continetur bis, aut ter, aut quater, aut multipliciter. uerbi gratia, unum a duobus continetur bis, et uocatur subduplus; a tribus ter, et uocatur subtriplus; a quatuor quater, et uocatur subquadruplus; et reliqua ad id genus; unde, ut cognoscis, paulo nobis superius sermo fuit.

D. Recognosco equidem hanc inequalitatem de illo esse quantitatis genere, cuius maiorem partem  posse in infinitum crescere supra dictum est.



De superparticulari.

M. Attende et aliam inequalitatem de illo quantitatis genere, cuius e contrario maiorem partem constat in infinitum decrescere. Hec est enim, que superparticularis uocatur, in qua numerus ad numerum comparatus habet in se totum minorem, et eius aliquam partem. Qui si minoris habeat medietatem, uocatur sesquialter; si partem tertiam, uocatur sesquitertius; si quartam, uocatur sesquiquartus: et si quintam, uocatur sesquiquintus: atque ita in infinitum superparticularium forma progrediente nomina in infinitum ducentur. Minores uero, qui comitantur et habentur toti, et eorum aliqua pars, unus subsesquialter dicitur, alter subsesquitertius, alius subsesquiquartus,  alius subsesquiquintus, atque secundum maiorum normam multitudinemque progreditur. Hocque genus satis nunc a superiore differre dignoscis.

D. Dignosco utique, quia non sicut in primo genere tota sui quantitate maiorem numerum metitur minor: sed unaqualibet parte, uel dimidia, sicut duo, tria, sicut uI. uIIII. sicut XII. XuIII. seu tertia, sicut uI. uIII. sicut uIIII. XII. sicut XII. XuI. uel quarta, sicut IIII. u. sicut uIII. X. sicut XII. Xu. Sed maior est ad minorem suum pars media quam tertia, tertia quam quarta, quarta quam quinta, et sic in infinitum pars a maiore numero denominata ipsa decrescit.



De superpartiente.

M. Attende et tertiam inequalitatis formam, que superpartiens appellatur, que fit, ubi numerus ad  alium comparatus inferiorem numerum totum in se continet, et super hoc alteras partes eius, duas, aut tres, aut quatuor, aut quinque, aut quotlibet alias; ut uerbi gratia, III. continentur a u. cum aliis duobus, et uocatur superbipartiens. IIII. continentur a uII. cum tribus partibus suis, et uocatur supertripartiens. u. continentur a uIIII. cum quatuor partibus suis, et uocatur superquadripartiens: et sic deinceps. Minor uero, qui a maiore concluditur, subsuperpartiens appellatur. Et de hac quoque inequalitatis forma, si uidetur, ista sufficiant.

D. Puto sufficere.



De mutiplici superparticulari.

M. Post tres simplices habitudines sequuntur  due, que ex superioribus componuntur, quarum prior multiplex superparticularis dicitur, que ex utrisque consistit, ut II. ad u. et III. ad uII. et IIII. ad uIIII. et u. ad XI. quod enim comparatum numerum plus quam semel habet, multiplicis est, quod minorem in habenda parte transcendit, superparticularis. Dicitur autem, qui duplicem habuerit alium numerum, et eius mediam partem, duplex sesquialter; qui tertiam, duplex sesquitertius, qui quartam, duplex sesquiquartus; et deinceps. Si ter habuerit, et eius mediam partem, uel tertiam, uel quartam, dicitur triplus sesquialter, triplus sesquitertius, triplus sesquiquartus, et deinceps. Et de hac etiam inequalitate satis sit.

D. Utique satis.



De multiplici superpartiente.


M. Quinta est inequalitas, que multiplex superpartiens appellatur. Ea fit, quotiens numerus ad numerum comparatus habet in se alium numerum totum plusquam semel, et eius duas uel tres uel quotlibet plures particulas, secundum numeri superpartientis figuram, uocabunturque hi secundum proprias partes duplus superbipartiens, ut uIII. ad III. comparati; continent enim bis ternos cum duabus partibus suis: similiter XuI. ad uII. collati. Item duplus supertripartiens, duplus superquadripartiens; ac rursus triplus superbipartiens, et triplus supertripartiens, triplus superquadripartiens.

Igitur quidquid in mundo impariter confertur ad aliquid, quecunque quantitas inequaliter comparata  quantitati, secundum unamquamlibet harum inequalitatum sese habet in inuicem. Et multiplicem quidem inequalitatem constat, ut dictum est, ad numeralem pertinere quantitatem; quantitas uero in spatiis quatuor reliquis imparitatibus deputatur. Item uoces musice, id est, concordi suauitate conuenientes, mixtim secundum multiplex superparticulare genus exprimuntur: discrepantes autem uoces reliquas imitantur imparitates. Imparitatum uero huiusmodi dum sit innumerabilis et infinita confusio, discrepantiarum quoque infinitas sequitur inequalitatem infinite confusam; sole, inquam, due, quod imprimis diximus, ad musicam pertinent, tres relique secernuntur.

D. Quo ergo modo he sole musice adiacent?

 M. Quia omnis phthongorum conuenientia secundum hos numeros formatur: quia aut multiplices sunt, aut superparticulares. Queque uero uoces inconsone secundum reliquas inequalitates fiunt.

D. Qua ratione uoces consone uel inconsone hos aut illos numeros imitantur?

M. Quoniam eo pacto diuersi soni sibi consentiunt, et secundum eas imparitates differunt.

D. In quo fit hec differentia?

M. In acumine et grauitate, in elatione ac submissione.

D. Quomodo secundum prefatos numeros inter se differunt, et differendo consentiunt?

M. Omnes phthongi, id est, uocule sibi conuenientes,  aut duplo ab inuicem distant, aut triplo, aut quadruplo interuallo, que species sunt multiplicis imparitatis: siue sesquialtero, siue sesquitertio, siue sesquioctauo; que species sunt superparticularis imparitatis. Interuallum uero est non silentii inter phthongos, sed spatii, quo alterum alteri prestat.

D. Qui phthongi duplo distant?

M. Quiqui semper per octauas regiones, quod Diapason dicitur.

D. Qui distant triplo?

M. Quiqui semper per duodecimas regiones, quod dicitur Diapason et diapente.

D. Qui distant quadruplo?

M. Quiqui semper per quindecimas regiones,  quod disdiapason dicitur.

D. Qui phthongi sunt sescupli?

M. Quiqui semper per quintana loca sunt distantes; quod dicitur Diapente.

D. Qui sunt sesquitertii?

M. Qui quartana distant regione, quod diatessaron appellatur.

D. Qui phthongi sesquioctauum habent interuallum?

M. Unusquisque in alterutrum, ut chorda ad chordam, quod dicitur tonus. His quoque distantiis et semitonium additur, quod est non plenum toni interuallum. His ergo distantiarum temperamentis concordabilem sonorum diuersitatem diuinitas ordinauit, his harmonica suauitas moderatur. Quidquid  ultra aut infra sonat, quam harum proportionum mensure poscunt, cadit in quaslibet reliquarum inequalitatum formas, fitque dissonum, et cantilene inconueniens.

D. Unde cognoscuntur phthongi musicorum predictas habere mensuras, nec sub oculis nec sub tactu positi?

M. Primum ex eo cognoscitur, quod he sole habitudines, id est, multiplices et superparticulares connumerate ad inuicem sunt et commensurate suaque commensuralitate quodammodo cognate. Nec sunt aliqua in mundo in mobilibus, in potentiis, que sibi concorditer copulantur, si non ea hec germana proportionum habitudo connectat. He quoque sole sunt proportiones, quibus per diuersos pedes  metra concorditer currunt. Intantum enim iugabilis earum natura ualet, ut ipse contrarie quatuor elementorum potentie harum proportionum socientur consortio; sicut in Timeo et aliis philosophis reuelatur. Hinc et illud est:

Tu numeris elementa ligas, ut frigora flammis,
Arida conueniant liquidis.

Quapropter nec soni musici in unum modulamen tam dulce coirent, si non eos per congrua et consona interualla prefata proportionum commensuralitas sociaret.

D. Quid est commensurale uel connumerale?

M. Ubi maioris minorisque communis quedam mensura est, utpote II. ad IIII. II. ad uI. II. ad uIII.  Nonne binarius quaternarium bis metitur, senarium ter, octonarium quater?

D. Etiam.

M. Ad hunc ergo modum in multiplicibus quotienslibet simplum duxeris, totiens idem simplum maiorem summam metitur: ut tria duplicata dant senarium, triplicata nouenarium, quadruplicata duodenarium, et deinceps. Quid uero in superparticularibus, ut sunt IIII. ad uI? nonne binarius minorem bis metitur, maiorem ter, quod sescuplare est? Item uI. ad uIII. binarius minorem ter metitur, maiorem quater, quod epitritum est. Item uIII. ad X. binarius minorem quater metitur, maiorem quinquies, quod sesquiquartum est. Sic itaque in infinitum, quota parte maior precedit numerus, tota parte utrique  ad inuicem metiuntur: ueluti uIII. octaua sui parte preitur a nouenario, id est, unitate, et eadem unitas, qua ad inuicem differunt, utrosque metitur. Iamque intelligis, ut he inequalitates, communi qualibet dimensione tam augmentationem capiant, quam solutionem.

D. Intelligo quidem, quare iste commensurales uel connumerales dicantur. Sed insinua, qualiter ceteris inequalitatibus eadem connumeratio uel commensuratio desit.

M. Et hoc, ut postulas, contemplemur. Pone III. ad u. que est superbipartiens comparatio, ac uide, quota parte ternarii quinarius precedat.

D. Non inuenio, quomodo dicam, tota uel tota parte precedere.

 M. Non certe inuenitur. Non enim in huiusmodi genere uel quantitate minoris maior pars metitur, ut in multiplicibus: aut una qualibet parte, que sit utrorumque differentia, ut in superparticularibus. Cum enim in sesquialtera proportione, ut sunt IIII. ad uI. binarius, qui eorum differentia est, utrosque metiatur, in sesquitertia quoque proportione, ut sunt uI. ad uIII. binarius qui eorum est differentia, utrosque metiatur: in superpatiente proportione, ut sunt III. ad u. binarius, qui differentia est, neutrum metitur. Idem fit et in multiplici superparticulari, ut sunt II. ad u. qui est duplus sesquialter: ut sunt II. ad uII. qui est triplex sesquialter: ut sunt III. ad X. qui est triplex sesquitertius. Idem fit et in multiplici superpartiente: ut sunt III. ad uIII. qui  est duplus superbipartiens: ut sunt III. ad XI. qui est triplus superbipartiens: ut sunt IIII. ad XI. qui est duplus supertripartiens. uides igitur, ut huiusmodi proportiones nec simpla quantitate, nec suis differentiis metiuntur, nec partibus, quibus differunt, augmentantur, nec in eas resoluuntur: atque idcirco incommensurati et inconnumerati iure nominantur. Porro autem sicut oculis torta ac recta discernimus, et quelibet uisui subiacentia, ut cum prefatis natura nostra partibus compacta constet, uoces commensurabilibus interuallis conuenientes auditum oblectant; cetere sunt dissone. Sed uisne ampliora de hac commensuralitate cognoscere?

D. Tuum est, de hoc iudicare.

 M. Diximus, qualiter multiplices sua ipsorum quantitas, superparticulares qualiter sua metiatur differentia; nunc ipsi multiplices cum superparticularibus quam habeant cognationem, uideamus. Pone ratum multiplicis ordinem, ac simul superparticularis ordo texatur: siue sint principales, quorum est unitas differentia; qui radices sunt multiplicium ac superparticularium numerorum: siue sint maiores ab hac complicatione deriuati. Principales sunt I. II. III. IIII. Quaternarius enim numerus omnes symphonias perfecte absoluit. Duo enim ad unum duplum est, quod est diapason: tria ad unum triplum, quod est diapason ac diapente: quatuor ad unum quadruplum, quod est disdiapason: tria ad duo sesquialterum, quod est diapente: quatuor ad tria  sesquitertium, quod est diatessaron. Deriuales sunt uI. XII. XuIII. XXIIII. et deinceps. Nam XII. ad uI. duplum, XuIII. triplum, XXIIII. quadruplum. Triplum autem ad duplum sesquialterum, quadruplum ad triplum sesquitertium. Similiter quincuplum ad quadruplum sesquiquartum: sescuplum ad quincuplum sesquiquintum: septuplum ad sescuplum sesquisextum: et sic in infinitum. Superparticulares cum multiplicibus comitantur, ut non immerito ex utrisque simul musica procreari dicatur.

D. Apparet proculdubio et connumeratio et cognatio huiusmodi numerorum.

M. Quia ergo patuit, qualiter multiplices in ordine digesti ad seipsos superparticulares sint: ita etiam tibi pateat, qualiter superparticularibus ex  sesquialteris et sesquitertiis multiplices dupli uel quadrupli componantur. Ut enim a senario incipiamus: ad uI. numerum adcrescat sesquialter, et fit uIIII. Ad nouem accrescat sesquitertius, et fit XII. Duodenarius itaque ad senarium duplus, sesquialtero et sesquitertio completur. Item XII. numero adcrescat sesquialter, et fit XuIII. XuIII. numero adcrescat sesquitertius, et fit XXIIII. At XXIIII. ad duodenarium duplus, sesquialtero et sesquitertio completur. Et alternatim uI. numero accedat sesquitertius, qui est uIII. Sesquitertio accedat sesquialter, qui est XII. Duodecim itaque ad senarium duplus, sesquitertio et sesquialtero completur. Similiter XII. numero accedat sesquitertius, qui est XuIII. sesquitertio accedat sesquialter, qui est XXIIII. uiginti  quatuor itaque ad XII. duplus, sesquitertio et sesquialtero completur. Et sic deinceps semper unum duplum sesquialtero et sesquitertio incremento perficitur. Porro sesquialter ac sesquitertius ita communi epogdoi mensura connectuntur, ut sesquialtero epogdoum auferas, sesquitertius fiat, sesquitertio rursus additus restituat sescuplarem. Constat igitur, conuenientes sibi sonos ex conuenientibus sibi numeris concordiam sumere.

D. Id manifesta panditur ratione.

M. Attende uero, quia conuenientes sunt non uniquilibet ad seipsos, sed sicut uerbi gratia XXIIII. numerus constat ad XII. duplus, ad uIII. triplus, ad uI. quadruplus; ad XuI. sesquialter, ad XuIII. epitritus,  ad XLuIII. subduplus, ad XXXII. subepitritus, ad XXXuI. subsescuplaris: ita quilibet phthongus ad alium quidem diapason sonat, ad alium diapason et diapente, ad alium disdiapason, ad alium diapente, ad alium diatessaron, ad alium subdiapason, ad alium subdiatessaron, ad alium subdiapente; quod non fieret, nisi ad rationem multiplicis et superparticularis habitudinis sua essent commensuralitate cognati, unde sciatur, secundum quam proportionem quelibet formetur symphonia.

D. Cum satis monstratum sit, quod commensuralitatis ratio musicas uoces adinuicem associet, unde tamen sciri ualet, cui proportioni queque symphonia deputanda sit? Ex quo enim cognoscitur, diapason duple habitudini deputanda, diapente sescupie,  diatessaron epitrite, diapente ac diapason triple, disdiapason quadruple?

M. Est prima huius rei probatio, quod quemadmodum semper unum duplum sesquialtero et sesquitrito completur, ut modo dictum est, ita unum diapason, quod octo uoculas continet, due minores symphonie, id est, diapente atque diatessaron complent. Siue enim a grauiore, siue ab acutiore parte, uel quartam uoculam metiaris, a quarta metiaris quintam, uel quinta metiatur cum quarta, ita completur semper duabus symphoniis una.
[Figure: [Symbols] 2Kb]

Quod non fieret, si essent uel alie que complerent,  uel alie que complerentur. De his quoque Betius, inter omnes, inquit, quas retulimus, consonantias habendum iudicium est, et in aure, et in ratione, quam harum meliorem oporteat arbitrari. Eo namque modo auris afficitur sonis, uel oculus aspectu, quo animi iudicium numero, uel continua quantitate. Proposito enim numero uel linea, nichil est facilius, quam eius duplum oculo uel animo intueri: ueluti XII. contra uI. Item post dupli iudicium sequitur dimidii, post dimidium tripli, post triplum partis tertie; atque ideo quoniam facilior est dupli descriptio, illi consonantie merito deputatur, que facilior est, quamque sensus apertior comprehendit. Ea ergo est prima, suauisque consonantia, que octaua fit regione, et diapason dicitur: post duplum inquam exstat,  quod uincit medietate subdupli, id est, sescuplum; ueluti uIIII. contra uI. et illud, quod bina superat quantitate, hoc est, triplum, ueluti XuIII. contra uI. Ergo cum he due proportiones proxime post duplum, contraria licet diuisione, sequantur, recte illis symphonie ascribuntur, quas aure sentimus post diapason esse secundas, id est, diapente, itemque diapason et diapente. Dum minimum uero consonantes sint soni, quia diatessaron spatium tenent, ei proportioni hanc rite concinentiam damus, ubi maior numerus tertia minoris parte transcendit, que est epitrita; ueluti uIII. contra uI. Quia maxime uero distant soni, qui disdiapason concinentiam resonant, ei merito proportioni assignamus, que quadrupla  interualli dimensione discedit: ueluti XXIIII. contra uI. Ac stat deinceps concinentiarum modus, qui neque ultra quadruplum possit extendi, neque infra partem tertiam coarctari. Sicque hunc ordinem consonantie sumpserunt, quem dant in numeris multiplicatis augmenta, et e regione superparticularitatis detrimenta. Datur quoque et aliud idonee probationis argumentum, quod non auditu modo, sed et uisu fidem predicte astruat rationi.

Fidicule siue fistule, si equalis grossitudinis fuerint, et maior minorem in sua longitudine bis habuerit, diapason, ut supra dictum est, ad inuicem consonabunt: si ter habuerit, diapason et diapente respondent: si quater habuerit, disdiapason consonantiam facient. Si maior dimidia minoris parte super  habuerit, diapente fit consonantia. Si tertia minoris parte precelluerit, diatessaron erit. Si octaua minoris parte supergreditur, tomo concordant.

D. Quare non plures multiplicitatis species ad musicam pertineant, quam tres: non plures superparticularitatis, quam tres, patet iam uberi assertione probatum: non solum ut ex connumeratis uel commensuratis numeris musica gignatur: sed etiam quibus queque symphonie connumeratorum numerorum speciebus adiaceant. Mirum uero, quid cause sit, quod non nisi tres multiplicitatis, nec nisi tres superparticularitatis forme ad musicam admittantur, sed sola dupla, tripla, et quadrupla habitudo, sola sesquialtera et sesquitertia cum sesquioctaua consonantias modulentur?

 M. Ideo ultra disdiapason, id est, ultra quadruplum non extenditur, quia hunc modum sonis natura tribuit: ut si per singula septenarium in diapason uocum discrimina singule disdiapason consonantie disponantur, iam ultra progredi duple symphonie non possint. Ideo uero infra partem tertiam, hoc est, infra epitritum interualla non coarctantur, quoniam cum minor sit pars tertia quam dimidia, quarta quam tertia, quinta quam quarta, sexta quam quinta, et deinceps; cumque sesquialterum, quod medietatis est interuallum, tres tonos capiat cum semitonio, epitritum uero, quod partis tertie interuallum est, duos tonos cum semitonio capiat; euenit, ut minora deinceps interualla nec duorum tonorum ac semitonii possint esse capacia, nec cum duobus  tonis siue uno ac dimidio commensurabilia. Solum sesquioctauum interuallum, quia tonum metitur, admittitur.

D. Quare tota mensura in hanc solam proportionem cadit?

M. Quia hec proportio solius sesquialteri ac sesquitertii comparatione procreatur.

D. Quomodo ex comparatis sesquialteris ac sesquitertiis nascitur?

M. Nonne facile intelligitur, ut numerus uerbi gratia senarius sui medietate in suum crescat sesquialterum, id est, nouenarium? sui parte tertia in suum concrescat epitritum, id est, octonarium? Sed nouenarius sicut sesquialter est senario, ita sesquioctauus  est epitrito. Item duodenarius sui medietate suum metitur sesquialterum, qui est octauus decimus; sui tertia parte suum metitur epitritum, qui est sextus decimus. Sed XuIII. numerus sicut ad duodecimum sesquialter est, sic ad epitritum sesquioctauus efficitur.

D. Intelligo.

M. Quapropter simul intellige, quod inter sonum et sonum nec minus nec maius toni integri poterit esse interuallum, quam quod semel fuerat sesquialteri ac sesquitertii differentia permensum. Igitur solis sesquioctauis interuallis cum sesquialteris ac sesquitertiis commensuralitas est: quorum scilicet interualla toni cum semitonio, ut dictum est, commensurabiliter complent. Sola rursus sesquialtera ac  sesquitertia interualla cum duplis et quadruplis commensurata sunt, quibus similiter eorum interualla complentur. Sesquiquartis uero ac sesquiquintis et reliquis decrescentibus interuallis nec cum duplo, nec cum triplo, nec cum quadruplo, nec cum sescuplo quidquam commensurationis est, et idcirco propter musicam seponuntur. Quodsi etiam chordarum et fistularum dimensionibus prefatarum proportionum, que ad musicam admittuntur, cognatam commensurabilitatem comprobare libet, facies chordam ad chordam, seu fistulam ad fistulam sescuplo maiorem; sescuplari appones epitritam, et sic effecisti duplam. Nam que ad secundam epitrita est, duplo exstat ad primam longior. Rursus conuersim chordam ad chordam, fistulam ad fistulam metiaris epitritam,  epitrite appones sesquialteram, et dupla effecta est. Has pones in ordine, ueluti uI. uIII. uIIII. XII. inueniesque inter duas medias epogdoum rite dimensum, id est, longiorem chordam aut fistulam octaua minoris parte precellere. Item alio modo. Metieris fistulam ad fistulam duplo longiorem. Ad breuem fistulam metieris epitritam, ad longam fistulam metieris subepitritam, ponesque in ordine subduplam epitritam, subepitritam duplam.
[Figure: [Table] 2Kb]

Sicque inter duas medias epogdous naturaliter cadit. Cuius interuallo utraque fit ulteriori suo lateri  sescuplaris, utraque proximiori sibi lateri epitrita. Et amplius, si epitritam et sescuplam duplamque duplices, simul aliud diapason spatium eodem quo prius ordine effecisti.

D. Quo pacto cetere superparticulares habitudines cum duplo et quadruplo commensuralitatem non habent?

M. Ut et hoc tibi patefiat, a duodenario, quo minimo numero potest exemplificari, incipiam. Is numerus enim XXIIII. numerum sui quantitate metitur, parte sui dimidia, XuIII. parte sui tertia, XuI. parte sui quarta Xu. Sed XuIII. numerus, qui est ad XII. sesquialter, fit ad XXIIII. epitrita ratione commensurabilis. Porro XuI. numerus, qui est ad XII. epitritus,  fit ad XXIIII. sescupla ratione commensuratus. Xu. uero numerus, qui est ad XII. sesquiquartus, cum XXIIII. commensuratus non est, sed supertripartiente figura inconsonus. Item XXIIII. numerus sui quantitate XLuIII. metitur, parte sui dimidia XXXuI. numerum, parte sui tertia XXXII. numerum, parte sui quarta XXX. numerum. Sed XXXuI. numerus, qui est ad XXIIII. sescuplaris, fit ad XLuIII. epitrita ratione commensurabilis. Porro XXXII. numerus, qui est ad XXIIII. epitritus, fit ad XLuIII. sescupla ratione commensuratus. XXX. uero numerus, qui est ad XXIIII. sesquiquartus, commensurari cum XLuIII. non potest. uides ergo, quia mox ut intra sesquitertium interualla coarctari incipiunt, connumerationem superparticulares cum duplis non habent, et idcirco  nec consonam commistionem.

D. Qua ratione euenit, ut in sonorum serie per quarta loca uoces sint epitrite, per quinta sesquialtere, per octaua duple, et alie suis locis?

M. Cum constet, uel epitrito uel sesquialtero uel duobus epitritis medio epogdoo interuallum duplum compleri, epogdois rursus ipsa epitritorum interualla complentur. Siquidem due medie in diapason interuallo uocule, id est, quarta et quinta, dum singule ad aliud latus diatessaron, ad aliud resonent diapente, utreque ad suum latus epitrito distant. Sed utrumque rursus epitritum ea ratione epogdoi stipant, ut in quatuor scindantur uoculas interualla tria: ut scilicet singula duo interualla singulos capiant epogdoos, id est, tonos, tertium compleatur  limmate, quod est semitonium. Sic contingit, ut quartis locis uoces sesquitertie, quintis inueniantur sesquialtere, octauos locos sortiantur duple, quindecimos bis duple capiant, duodecimos triple.

D. Queso qua ratione uel ordine in sonorum serie toni cum semitoniis contexantur?

M. Id apertius contueri poteris, si prius, que arithmetica medietas, que geometrica, queque harmonica sit, pandam.

D. Pande rogo.

M. Post proportiones proportionalitates considerantur. Nam proportio est duorum terminorum habitudo, proportionalitas uero non minus quam trium. Ergo proportionalitas aut arithmetica medietate coniungitur, aut geometrica, aut harmonica. Medietatem  autem dicimus, ubi due extremitates duorum uel minus limitis nexu in concordiam uinciuntur. Limites autem seu terminos dicimus numerorum summas. Igitur arithmetica medietas est, ubi equales erunt distantie inter terminos, sed non sunt eiusdem proportionis ipsi termini, sicut cernis. I. II. III.

D. Cerno equidem, I. ad II. duplum, II. ad III. sesquialterum.

M. Item geometrica medietas est, in qua non equales differentie, sed equales proportiones considerantur, uti uides I. II. IIII.

D. uideo utique sicut ad I. II. duplum, sic ad II. IIII.

 M. At harmonica medietas est, in qua nec eedem proportiones queruntur, nec eedem differentie, sed sicut ab inuicem sunt extremi limites, ita eorumdem limitum differentie, sicut cernis III. IIII. uI.

D. Cerno scilicet et extremos limites, eorumque differentias duplo distantes.

M. Hec itaque premitti oportuit ad uidendum, secundum quam medietatem sese habeant tonorum mensure; dum singule enim medietates singulis sint proprie, tamen ex omnibus musica uidetur intexta. Namque geometrica medietas omnes ad inuicem duplorum terminos nectit, ut sicut ad uI. sunt XII. sic ad XII. sint XXIIII. Et rursus sicut ad XII. XXIIII. sic ad XXIIII. sint XLuIII. Hec deinde duplorum interualla duobus dum compleantur terminis,  alius ex his arithmetica, alius medietate harmonica duas sibi extremitates copulat. Quo enim numero uIIII. precellit uI. limitem, eo precellitur a XII. limile. Quoque item numero XuIII. limes precellit XII. limitem, eo precellitur a XXIIII. limite, arithmetica duntaxat medietate. Rursus quota parte uI. limes uIII. precellit, tota parte sui a XII. precellitur. uides enim, quia tertia parte uI. numeri maior est numerus uIII. et tertia parte sui maior est ab uIII. numerus XII. Similiter se habet XII. ad XuI. et XuI. rursus ad XXIIII. harmonica uidelicet medietate.

D. Etiam uideo, quia dum quota parte uI. numeri differt uIII. tota parte sui XII. ab uIII. differt, euenit, ut in ea proportione differentie sint, qua ipsi ad inuicem extremi sunt termini. Ut enim uI. ad XII.  ita II. ad IIII. Inter uI. enim et uIII. binarius differentia est, inter uIII. uero et XII. quaternarius.

M. Recte prorsus intelligis. At nunc attende, qualiter ipsi toni, qui predictorum terminorum interualla complent, non arithmetica medietate, uelut dies ad dies equis ad inuicem partibus minuuntur et crescunt: nec ad harmonicam medietatem dissimilium proportionum sunt, sed geometrica permensi medietate epitrita et  sesquialtera interualla complent. Sicut enim secundus sesquioctauus est ad priorem se, sic exstat tertius ad secundum. Sicut ad LXIIII. sesquioctauus est numerus LXXII. sic ad LXXII. sesquioctauus est numerus LXXXI.

D. Cognosco quidem nunc, qualiter horum numerorum modo toni metiantur a tonis. Sed dic, qua  causa hos numeros pro exemplo elegeris.

M. Quoniam id minori numero monstrari non potuit, quam octonario octies ducto. Is autem est LXIIII. hic enim quia secundus est octuplus, sesquioctauos duos ex se producit. Nam octaua LXIIII. numeri eidem addita LXXII. numerum reddit. Porro octaua pars LXXII. eidem addita reddit LXXXI. Et ita fiunt sesquioctaui duo, LXIIII. LXXII. LXXXI. uerum quoniam propositum fuit, plenius explicare, qualiter et in epitrito interuallo duo toni cum semitonio, nec non in tota sonorum serie cum tonis semitonia  disponantur, deberet quartus limes apponi, qui esset epitritus ad primum. Inter quem ac tertium limitem semitonium collocaretur. Sed cum LXIIII. numerus non possit in tria equa partiri, epitritus ei non adiungitur. Ducatur ergo per tria, et mox ei epitritus accedit. Ter itaque LXIIII. quem numerum reddunt?

D. CXCII.

M. Etiam. Ab hoc ergo numero principium sumamus, ad ea, que cepimus, explicanda. Dabis itaque mihi duplum eiusdem.

D. Bis CXCII. fiunt CCCLXXXIIII.

M. Utique: habes ecce duos hos numeros in duplici interuallo CXCII. CCCLXXXIIII. Hoc nunc duplum interuallum duobus oportet epitritis impleamus.  Da ergo CXCII. numeri epitritum.

D. CXCII. numeri pars tertia, id est, LXIIII. eidem addita CCLuI. reddit. Qui numerus cum sit ad subduplum terminum epitritus, exstat ad duplum sesquialter.

M. Da eiusdem CXCII. numerum sescuplarem.

D. CXCII. pars dimidia, id est XCuI. eidem addita CCLXXXuIIII. perficiunt. Qui numerus cum sit ad subduplum terminum sescuplaris, exstat epitritus ad duplum.

M. Ita profecto est. Sint nunc in ordine dispositi quatuor hi termini CXCII. CCLuI. CCLXXXuII. CCCLXXXIIII. Cum sit igitur inter primum ac secundum terminum interuallum epitritum, similiter inter tertium quartumque interuallum epitritum: ipsa  nunc epitritorum interualla tonis ac semitoniis compleamus. Sumam octauam partem CXCII. numeri, que est XXIIII. et fit per hanc toni additionem CCXuI. numerus, secundus tonus. Sumam CCXuI. numeri partem octauam, que est XXuII. et fit per hanc toni additionem CCXLIII. numerus, sonus tertius. Sumere non possum CCXLIII. numeri partem octauam, quia inter hunc et quartum terminum, qui est CCLuI. quique est epitritus ad primum, tredecim tantum unitates inueniuntur, que distantia est in semitonii ratione. Et finita est diatessaron modulatio duobus tonis ac semitonio supputata. Rursus quoniam sescuplus est epogdoa ratione maior, tollam de sono quarto, id est, CCLuI. numero octauam suam, que est XXXII. et fit per huius toni adiectionem  CCLXXXuIII. numerus, sonus quintus. De sono quinto auferam octauam suam, que est XXXuI. et fit per huiusmodi adiectionem CCCXXIIII. numerus, sonus sextus. De sono sexto auferam octauam suam, que est XL. et semis, fitque per hanc toni adiectionem CCCLXIIII. numerus, sonus septimus. A sono autem septimo aduersus CCCLXXXIIII. et semis numerum, qui octauus est sonus, restant in semitonii ratione XuIII. unitates, et finita est modulatio diapente tribus tonis ac semitonio supputata.

Horum descriptio.
[Figure: [Table] 9Kb]

 Atsi mensionum quoque probationem desideras, facies chordam ad chordam, siue fistulam ad fistulam epitrito maiorem, que quarto loco ponenda sit. Facies et sequialtero longiorem, que loco quinto locetur. Facies duplo longiorem, quam octauam pones. Item prime chorde seu fistule octauam partem sumens appones secunde. Octauam secunde sumens appones tertie; octauam tertie sumere non poteris ad emetiendam quartam, que iam mensuram accepit a prima, contra quam scilicet facta est epitrita. Similiter non opus est, quintam iterato metiri per quartam, quia dum sit sescuplaris prime, sesquioctaua efficitur epitrite. Quinte rursus octauam tollens metieris sextam, sexte octauam tollens metieris septimam. Per septimam octauam metiri  non poteris, quia dum octaua contra quintam facta sit epitrita, septime et octaue distantia semitonium erit. Atque hoc interuallorum modo uoces diuerse suaui iunctura conueniunt.

D. Mirum certe, non posse aliter uoces concordare, nisi nunc intra epitritum, nunc intra sesquialterum spatium semitoniorum interualla coarctentur; ita ut nec ad medietatem precedentis toni perueniant.

M. uere mira et deifica hoc euenit ratione. Sed ut ad liquidum cuncta dignoscas, tentemus et monochordi diuisionem per easdem regulas sumere. Hoc ergo prius cognito, quod productiores chorde seu fistule sonos grauiores edunt, et eo acutiores quo fuerint breuiores; ut contrario modo medietas  duplum sonet, quarta pars quadruplum. Sit ergo chorda intensa, ueluti ab a. in z. tollam huius dimidium spatii, ueluti ab h. in z. et pulsa medietas diapason resonat ad totum. Tollam medietatem dimidii, ueluti ab h. in p. et resonat disdiapason. Item in utroque diapason spatio minores symphonie disponantur, id est, ab a. z. in a. h. et rursus ab h. z. in h. p. Tollam quartam partem a z. spatii, et respondet d. z. diatessaron. Tollam tertiam partem a. z. et respondet e. z. diapente. Similiter in h. p. spatio sublata quarta parte diatessaron sonat; sublata parte tertia diapente erit.

Nunc diatessaron et diapente spatia epogdois  disponamus. Enim uero nona parte demta a. z. spatii, erit b. z. tonus. Demta nona parte b. z. spatii, erit c. z. tonus, et d. z. semitonium. Cum uero diatessaron et diapente differentia sit tonus, erit quoque d. z. ad e. z. tonus, demta nona parte e. z. spatii, erit f. z. tonus; demta nona parte f. z. spatii, erit g. z. tonus, et h. z. semitonium, et finitum est diapason interuallum. Eodem modo in alia diapason, id est, ab h. z. in h. p. spatium per diatessaron et diapente interualla tonos cum semitoniis ordinabis diaconici modulaminis ratione.
 [Figure: [Table] 4Kb]

D. Cum sint quatuor tetrachordorum species sibimet succedentes, quomodo possunt singule eadem tonorum ac semitoniorum positione constare?

M. Minime possunt. Nam cum unum sit tetrachordum, quod per duos tonos et semitonium constat, quod proximum et uno tono fit altius, euenit constare tono, semitonio, atque tono. Quod huic tertio loco sequitur, et semitonio altius est, constat necessario semitonio atque duobus tonis. Deinde  quod quarta uice succedit, et uno tono a priore distat, contingit esse sonorum trium. Rursus quod quinto loco fuerit, primo ordine redeunte duorum tonorum erit atque semitonii.

D. Numquidnam he singule positiones singulis tetrachordorum speciebus sunt proprie?

M. Sunt certe. Idcirco namque per quinta loca eadem redit cantionis qualitas, quia positionis eiusdem ordo circumagitur.

D. Qua ergo ratione semitonium inter quos sonos cadit?

M. Superiori formam da triti, inferiori formam deuteri, reliquis uero, prout quis a semitonio tonus  abfuerit. Nam a quo sono tonus unus ad superiorem partem usque ad semitonium fuerit, ad inferiorem uero partem duo toni, erit is sonus, quem uocamus archoum uel protum. Qui uero ad superiorem partem tonos duos habuerit, ad inferiorem partem tonum unum, fit ille, quem tetrardum nominamus. Iamque facile inter tetrachorda discernis, quia quod duobus tonis ac semitonio in sursum disponitur, constat his sonis, tetrardo, proto, deutero, trito. Quod disponitur tono, semitonio atque tono, constat sono proto, deutoro, trito, tetrardo. Quod disponitur semitonio atque duobus tonis, constat deutero, trito, tetrardo, proto. Quod disponitur tribus tonis, constat trito, tetrardo, proto, deutero. Idque ut manifestius fiat, sit hoc modo singulorum descriptio.
 [Figure: 4Kb]

 In hac igitur quatuor tetrachordorum descriptione cum interiectis paginulis tonorum distantie designentur, interposite uero sonis linee semitoniis eos differre pronuntient, in aperto est proprietas singulorum.

D. Utique in promptu patens. Sed unum tetrachordum quare fit tonorum trium?

M. Sed et hoc ex predictis datur intelligi. Cum etenim tetrachorda duo unum diapason compleant, singula uero tetrachorda binis tonis ac semitonio  compleantur, medius uero tonus integer duo diuidat   tetrachorda, euenit, ut quarti tetrachordi species, quando iam diatessaron excessit spatium, id est, duos tonos cum semitonio, tribus tonis integris compleatur. Quod etiam presenti descriptione manifeste apparet.

D. Id iam patenter intelligo et descriptione et ratione, et, ut uideo, ipsa semitonii transpositio fit troporum mutatio.

M. Haud equidem dubie. Nam hinc sua cuique phthongo discernibilis qualitas et tetrachordis et pentachordis sue sunt species, et, ut fatebris, troporum omnium forme, ipsumque idem semitonium, quodammodo cor atque animus efficitur cantilene. In tantum ergo semitonii uis ualet ad phthongorum speciem deformandam, ut, si infra duos eosdem  phthongos sesquitertio differentes diuersum semitonii ordinem ponas, ipsi simul in diuersam transeant formam. Exempli gratia: feceris chordam ad chordam longiorem epitrito, que scilicet ad inuicem diatessaron resonent. Hec consonantia cum alios duos inter se tonos contineat, sumatur a grauiore parte, id est, a longiore chorda siue fistula, et inter primam ac secundam tonus ponatur; similiter inter secundam ac tertiam. Tertiam uero a quarto semitonio disiungamus, eritque tetrachordum his sonis dispositum, tetrardo, proto, deutero, trito. Rursum si ab acutiore parte incipiatur, primamque ac secundam tonus discernat similiter secundam ac tertiam; inter tertiam uero et quartam semitonii mensura sit, alia tunc tetrachordi species erit, sicut tonorum  positione, ita etiam sonorum proprietate, fitque primus, qui est acutior, protus, deinde tetrardus, tunc tritus, quarto loco deuterus; ut hec descriptio monet: [Figure: 2Kb]

Preterea sciendum est, quia tritus sonus et deuterus discernibilem inter se habent sue proprietatis qualitatem, quibus solis uidelicet semitonium differentia est, reliquis uero tono distantibus sonis non adeo per se fit discreta proprietas, sed magis colligitur ex ordine; ex circumstantia quippe facile dinosci ualet quotus ille uel ille sit. Inde est, quod pro artis introductione ipsa greca phthongorum uocabula modulatur in usque tertios leuantes ac deponentes, quo uidelicet sonorum proprietas dinoscatur ex ordine ad  hunc modum.
[Figure: 6Kb]

 D. Ubertim omnia constant exposita, uel quibus causis uel quot modis positiones tetrachordorum uarientur: uel quomodo singulis positionum uarietatibus modorum siue troporum species generentur. Locus tamen adhuc inquisitioni uacat. Dixisti siquidem, idcirco per quintas regiones eumdem tropi modum redire, quoniam idem positionis ordo reuertitur.

M. Dixi plane et propter sesquialteram habitudinem per quintas regiones consonare symphoniam, et eiusdem modi tropum ob eiusdem ordinis positionem reuerti. Atque idcirco dum in alieno loco quid sumitur, aut tropi qualitatem retinens discrepat ab eo quod precedit, dum sui ordinis positionem non inuenit; aut alieno cedens ordini tropi qualitatem  transpositione conuertit. Sed quod inquirere potueris, pande.

D. Quero equidem, cum non aliud uideatur eiusdem tropi modus, quam in eodem melo tonorum cum semitoniis idem ordo; cumque eiusdem ordinis positio per octauas non redeat regiones, quare uoces octaua regione distantes eodem tropo concordent?

M. uerum quidem est, quod quemadmodum quinte, ita none sit regionis potius quam octaue, in eadem sonorum constitutione eamdem positionem referre: ut sicut primus ac secundus tono distinguitur ita tonus sit inter  nonum ac decimum sonum: sicut inter secundum ac tertium, ita inter  decimum atque undecimum, semitonium  autem sicut tertium et quartum, ita  undecimum  diuidit atque duodecimum. Sed sciendum; quod in hac maxima symphonia uox, que ad uocem superior grauiorque octauis locis accesserit, non sequitur sui loci ordinem, sed eius, cui consonanter responderit. Nec enim consonantiam prestaret, si uel tonus in semitonium, uel semitonium e regione offenderet in tonum.

D. Quomodo toni in semitonia offenderent?

M. Si phthongos octaua regione distantes, illos semitonium distingueret, hos tonus, exempli gratia, si dum sit tonus inter primum ac secundum contra octauum atque nonum sonum, sit tonus inter secundum ac tertium contra nonum atque decimum, sit uero semitonium inter tertium et quartum sonum, tonus e contrario inter decimum atque undecimum;  tonus item inter quartum et quintum, e contrario semitonium inter undecimum atque duodecimum sonum: Sic profecto semitoniis contra tonos dissentientibus nec inter quartum sonum atque undecimum, nec inter quintum atque duodecimum uel dupli habitudo esse posset, uel consonantia aut tropus idem. Nunc uero cum sit tonus inter octauum et nonum sonum contra primum ac secundum, tonus inter nonum ac decimum contra secundum ac tertium, semitonium uero inter decimum et undecimum, quomodo inter tertium et quartum: per huiusmodi tonorum et semitoniorum e regione concordiam dupla proportio et symphoniam seruat, tropique retinet modum.


 Scholica Enchiriadis finit  .





INCIPIT COMMEMORATIO BREuIS DE TONIS ET PSALMIS MODULANDIS.


Debitum seruitutis nostre, qui ad ministerium laudationis deputamur, non solum integrum debet esse et plenum, sed decenti quoque conuenientia iucundum, atque suaue. Et ideo peritos nos esse conuenit officii nostri, ut scienter et ornate confiteamur Nomini sancto eius, et gloriemur in carminibus suis: quatenus et Deo nostro iucunda sit decoraque laudatio, et audientes in operum Dei laudem et reuerentiam exardescant. Quamuis enim Deo magis placeat, qui corde, quam qui uoce canit; utrumque tamen ex ipso est, et dupliciter prodest, si utrumque fiat, si scilicet et animo apud Deum dulciter canitur, et homines canoris dulcedo sancto affectu commouet. Licet quoque multorum deuotio Deo ualde placet, qui in psalmodia nec ipsa uerba rite effari queant; nequaquam tamen integre est ille deuotionis, qui, quod exhibere debet, quam optime et quam reuerentissime id possit, Deo non exhibet.

Citharede et tibicines, et reliqui musicorum uasa ferentes, uel etiam cantores et cantrices seculares omni student conatu, quod canitur siue citharizatur, ad delectandos audientes artis ratione temperare. Nos uero, qui meruimus uerba maiestatis in os sumere, nosne sine arte et negligenter proferimus cantica sanctitatis, ac non magis artis decorem in sacris assumimus, quo illi abutuntur in nugis? Quapropter paruam hinc notitiam exercitis uestris ex me destinatam suscipite, ut ex paruorum scientia fiatis capaciores maiorum.

 Itaque in octo tonos, quos ita nominamus, melodiam diuidimus, quorum differentias et proprietates ecclesiasticum cantorem, nisi ingenii tartidate obstante, culpabile est ignorare. Ex quibus quatuor sunt principales, alii uero quatuor singulis principalibus ex latere subiunguntur.

Primus itaque tonus principalis apud cantores autentus protus, id est, auctoralis primus uocatur: cui subiungitur, qui plagis protus, id est, lateralis uel obliquus primus dicitur. Secundus tonus principalis autentus deuterus, id est, auctoralis secundus nominatur; cum quo incedit plagis deuterus, id est, lateralis secundus.

Tertius principalis autentus tritus, id est, auctoralis tertius, et cum eo plagis tritus, hoc est, lateralis tertius. Quartus principalis autentus tetrardus, cuius subiugalis est plagis tetrardus, id est, lateralis quartus. Secundum horum octo tonorum proprietates singulis suis modulationibus ad responsoria nostrates utuntur, suis item ad maiores antiphonas, que scilicet in Introitu ad Missas canuntur, siue in fine celebrationis ad Communionem. Porro illos modos, per quos psalmi ad antiphonas modulantur, in hoc opusculo habeo utcunque edicere, reliquis prioribus ob prolixitatem uitatis. Quos ad euidentiorem intellectum aut sonorum signis aut per sonorum chordas singulas subtus annotare curaui.

Assumatur itaque primi toni neuma regularis, que ita se apud nos habet: [Figure: [Symbols] 2Kb]

Sequitur modulatio psalmi, que ascendit usque deuterum tetrachordi superioris in sex consistens sonis [Figure: 3Kb]


TONUS SECUNDUS SUBIUGALIS PRIMI.
[Figure: [Symbols] 2Kb]

Sequitur modulatio psalmi, que in tetrardum terminalem eleuatur, et descendit in tetrardum grauium nixa sonis quinque. [Figure: 3Kb]


TONUS TERTIUS, ID EST, AUCTORALIS SECUNDUS.
[Figure: [Symbols] 2Kb]

Sequitur modulatio psalmi eleuata in tetrardum superiorem in septem complexa sonis.
[Figure: 3Kb]

SEQUITUR TONUS QUARTUS, SUBIUGALIS TERTII.
[Figure: [Symbols] 2Kb]

Sequitur modulatio psalmi erecta in deuterum superiorem: [Figure: 4Kb]


SEQUITUR TONUS QUINTUS, ID EST, AUCTORALIS TERTIUS.
[Figure: [Symbols] 2Kb]

Sequitur modulatio psalmi, que erigitur usque in tetrardum superiorem, sex conclusa sonis: [Figure: 4Kb]


TONUS SEXTUS SUBIUGALIS QUINTI
[Figure: [Symbols] 2Kb]

Sequitur modulatio psalmi, sonis consistens quatuor
[Figure: 2Kb]

SEQUITUR TONUS SEPTIMUS, ID EST, AUCTORALIS QUARTUS.
[Figure: [Symbols] 2Kb]

Sequitur modulatio psalmi eleuata usque in deuterum excellentem.
[Figure: 3Kb]

Ioseph fili Dauid noli timere accipere. Sub throno


SEQUITUR TONUS OCTAuUS, QUI EST SUBIUGALIS SEPTIM
[Figure: [Symbols] 1Kb]

Sequitur modulatio psalmi pertingens ad quartum tetrachordi superioris.
[Figure: 3Kb]

Per uiscera misericordie Dei nostri.

He sunt modulationes, quas ad antiphonas, accipimus octo tonorum, qui ordinem acceperunt ab ordine sonorum sursum numeratorum. Quas tamen modulationes, ubi morosiori cantu est opus, utpote ad cantica Euangeliorum, cum ad hoc uacat, secundum quod superius expressum est, assumere solemus. Porro ad cursum canendum iisdem quidem, sed expeditioribus melodiis utimur; quas nichilominus in hac subiecta notatione significare curau. Noane uero non sunt uerba aliquid significantia, sed syllabe ad inuestigandam melodiam apte. [1Kb] [Figure: [Symbols] 9Kb]

    I. TONUS. Beai immaculati in uia, qui ambulant in lege Domini.
    II. TONUS. Beai qui scrutantur testimonia eius, in toto corde exquirunt eum.
    III. TONUS. Non enim qui operantur iniquitatem, in uiis eius ambulauerunt.
    IIII. TONUS. Tu mandasti, mandata tua custodiri ni mis.
    u. TONUS. Utinam dirigantur uie mee, ad custodiendas iustificationes tuas.
    uI. TONUS. Tunc non confundar, dum perspicio in omnia mandata tua.
    uII. TONUS. Conitebor tibi Domine in directione cordis, quod didici iudicia tua. 
    uIII. TONUS. Iustificationes tuas custodiam non me derelinquas usquequaque.


Extra has quoque ad plerosque de supradictis tonis et alie psalmorum modulationes aptantur; utpote ad antiphonas istas: Benedicta tu in mulieribus: et Ex Aegypto uocaui filium meum, et reliquas his similes, que per duos diuersos modos alternatim ualent inter choros cantari, ut suo modo unus chorus suum uersum pronuntiet, et alter alio modo respondeat.
[Figure: [Symbols] 2Kb]

Benedicta tu in mulieribus, et benedictus fructus uentris tui
[Figure: [Schema] 1Kb] [1Kb] [Figure: [Schema] 3Kb]

Benedictus Dominus Deus Ifrahel, quia uisitauit et fecit redemtionem plebis fue. Et erexit cornu salutis nobis in domo Dauid pueri fui

Item tono sexto hoc quoque modo psalmi ad antiphonas modulantur:
[1Kb] [Figure: [Schema] 5Kb]

Notum fecit Dominus alleluia. Cantate Domino canticum no uum, quia mirabilia fecit Dominus.Saluabit sibi dexteram eius, et brachium sanctum eius. Notum fecit Dominus salutare suum, ante conspectum gentium reuelauit iustitiam suam. et rel.

Sunt etiam proprie ad quasdam antiphonas modulationes sue, sicut in hac secundi toni antiphona:
[1Kb] [Figure: [Schema] 7Kb]

Anima mea exultabit in Domino delectabitur in salutari suo. Iudica Domine nocentes me expugna impugnantes me. Adprehende arma et scutum et exurge in adiutorium mihi. Effunde frameam et conclude aduersus eos qui me persequuntur, dic anime mee, salus tua ego sum. et cetera.


Item ad tonum nouissimum:
[1Kb] [Figure: [Schema] 3Kb]

In templo Domini omnes dicent gloriam. Afferte Domino filii Dei afferte Domino filios arietum.


Similiter ad Antiphonas.
[1Kb] [Figure: [Schema] 3Kb]

Nos qui uiuimus, benedicimus Dominum. Martyres Domini Dominum benedicite in eternum. Et alia huiusmodi, siqua sunt.

Preterea gro diuersitate antiphonarum, que psalmis adiunguntur, per omnes pene octo tonorum melodias finis uersuum uariatur, quarum diuersitatum in primo tono he forme sunt


PRIMUS TONUS.
[1Kb] [Figure: [Schema] 4Kb]

    Gloria. seculorum a men. Ecce nomen Domini.
    II. Seculorum amen. Euge serue bone.
    III. Seculorum amen. Apertis thesauris suis.
    IIII. TONUS. Seculorum amen. Sol et luna.


Similiter et medietates seu distinctiones in uersibus pro diuersa dispositione uerborum diuerse habent. Exempli causa.


PRIMUS MODUS
[1Kb] [Figure: [Schema] 4Kb]

Eructauit cor meum uerbum bonum, dico ego. Propterea benedixit te Deus in eternum. Accingere. Myrra et gutta et casia a uestimentis tuis a gradibus.


SECUNDUS MODUS.
[1Kb] [Figure: [Schema] 4Kb]

Lingua mea calamus scribe uelociter. Speciem tuam et pulchritudinem tuam intende. Dilexisti iustitiam et odisti iniquitatem. Propterea.


TERTIUS MODUS.
 [1Kb] [Figure: [Schema] 2Kb]

Speciosus forma pre filiis hominum diffusa. Sedes tua Deus in seculum seculi.


QUARTUS MODUS.
[1Kb] [Figure: [Schema] 2Kb]

Propter ueritatem et mansuetudinem et iustitiam et dedisti. Sagitte tue acute potentissime populi.


QUINTUS MODUS.

Nam et testimonia tua meditatio mea est, et consil.


SEXTUS MODUS.

Gloria. seculorum amen.


I MODUS.
[1Kb] [Figure: [Schema] 5Kb]

Dies diei eructat uerbum, et nox nocti indicat scientiam. Desiderabilia super aurum et lapidem pretiosum multum, et dulciora. Si mei non fuerint dominati, tunc immaculatus ero, et e mundabor. Et erunt, ut complaceant eloquia oris mei, et meditatio.


II MODUS.
[1Kb] [Figure: [Schema] 3Kb]

Celi enarrant gloriam Dei et opera. Nam et seruus tuus custodiet ea, in custodiendo. Fiant dies eius pauci, et episcopatum.


III MODUS.
[1Kb] [Figure: [Schema] 3Kb]

Magna est gloria eius in salutari tuo, gloriam. Inuenietur manus tua omnibus inimicis suis, dextera.


Iu MODUS.
[1Kb] [Figure: [Schema] 4Kb]

Non sunt loquele neque sermones, quorum non audientur uerba. Quoniam alieni insurgunt in me, et fortes quesierunt animam meam, et non proposuerunt Deum.


u MODUS.
[1Kb] [Figure: [Schema] 3Kb]

Lex Domini irreprehensibilis conuertens animas testimonium. Iustitie Domini recte letificantes corda, preceptum Domini.


uI MODUS.
[1Kb] [Figure: [Schema] 2Kb]

Domine, in uirtute letabitur rex, et super. Deus Deus meus respice in me.

Sunt preterea multa, que conferri magis quam scribi oportet, que scilicet in principiis uel distinctionibus et membris uersuum pro accentuum aut euphonie ratione obseruanda sunt. Accentuum duntaxat, ut melo dorio canens dicat.
[1Kb] [Figure: [Schema] 6Kb]

Si reddidi retribuentibus mihi mala, decidam merito, uel inferiore: Et propter hanc in altum regredere Domine iudica, uel ita potius: Diligam te Domine uirtus mea, Dominus firmam. Item: Saluum me fac Domine, quoniam defecit sanctus, quoniam diminute.

Quamuis superdoctus quisque superuacue admonetur.

Item pro euphonie causa, ut ubi in distinguendo uocales ceunt, hiatus quantum ualet uitetur, ut.
[1Kb] [Figure: [Schema] 7Kb]

Ego autem sum uermis et non homo, opprobrium hominum. Exsurge, Domine, in ira tua, et exaltare. Exsurge, Domine Deus meus, in precepto, quod mandasti et synagoga. Corripuit me iustus in misericordia, et increpauit me, oleum autem

 Pro euphonia quoque, siue colis:
[1Kb] [Figure: [Schema] 6Kb]

Et propter hanc in altum regredere, Domine, iudica populos. Arcum suum tetendit et parauit eum, et in ipso parauit uasa mortis sagittas suas. Lacum aperuit et ef fo dit eum, et incidit in foueam. Confitemini Domino secundum iustitiam eius, et psallam nomini Domini.

Similiter in tertio, uel et in quarto, et in ceteris eadem attendantur. Tonus sextus imitatur primum, et secundum nouissimus.
[1Kb] [Figure: [Schema] 8Kb]

Gloria seculorum amen.

Tu Bethlehem terra Iuda. Seculorum amen.

Quando natus est. Deus iudicium tuum Regi da, et iustitiam tuam filio regis. Suscipiant montes pacem populo tuo, et colles iustitiam. In sua iustitia iudicabit pauperes huius populi, et saluos faciet filios pauperum.


II MODUS.
[1Kb] [Figure: [Schema] 10Kb]

Et humiliauit calumniatorem, et permanebit cum sole et ante lunam, in seculum seculi. Et descendit sicut pluuia in uellus, et sicut stillicidia stillantia super terram. Et uiuet et dabitur ei de auro Arabie, et adorabunt de ipso semper, tota die benedicent. Benedictus Dominus Deus Isrel, qui facit mirabili a solus magna, et benedictum nomen maiestatis eius in eternum in seculum seculi: Hic accipiet benedictionem a Domino et misericordiam a Deo.


III MODUS.
[1Kb] [Figure: [Schema] 4Kb]

Coram illo procident ethyopes et inimici. Reges Tharsis et insule munera offerent reges Arabum. Parcet pauperi et inopi et animas pauperum.


Iu TONUS.
[1Kb] [Figure: [Schema] 6Kb]

Gloria seculorum amen. Innuebant patri eius. Seculorum amen. uigilate animo. Seculorum amen. Hymnum dicite. Seculorum amen. Omnes autem uos fratres estis. Seculorum amen. Laudabo Deum meum.


I MODUS.
[1Kb] [Figure: [Schema] 4Kb]

Dies diei eructat uerbum, et nox nocti. Desiderium super aurum et lapidem pretiosum multum. Si mei non fuerint dominati, tunc immacu la tus ero, et emundabor.


II MODUS.
[1Kb] [Figure: [Schema] 3Kb]

Celi enarrant gloriam Dei, et opera manuum. Nam et seruus tuus custodiet ea, in custodiendo illa.


III MODUS.
[1Kb] [Figure: [Schema] 3Kb]

Magna est gloria eius in salutari tuo, gloriam et magnum. Inueniatur manus tua omnibus inimicis tuis, dextera tua.


 IIII MODUS.
[1Kb] [Figure: [Schema] 5Kb]

Non sunt loquele neque sermones, quorum non audiantur. Hic accipiet benedictionem a Domino, et misericordiam a Deo. Quoniam alieni insurrexerunt aduersum me, et fortes quesierunt animam meam, et non proposuerunt.


u MODUS.
[1Kb] [Figure: [Schema] 2Kb]

Iustitie Domini recte letificantes corda, preceptum Domini.


uI MODUS.
[Figure: [Schema] 2Kb]

Deus Deus meus respice me, quare me dereliquisti.


QUINTUS TONUS.
[1Kb] [Figure: [Schema] 23Kb]

Gloria. seculorum amen. Soluite templum hoc. Seculorum amen. uox clamantis. Psalmus: Confitebor tibi, Domine, in toto corde meo, quoniam audisti uerba oris mei. Adorabo ad templum sanctum tuum, et confitebor nomini tuo. Super misericordia tua et ueritate tua, quoniam. In quacunque die inuocauero te exaudi me, multiplicabis. Confitebor tibi, Domine, omnes reges terre, quoniam. Quoniam magna est gloria Domini, quoniam. Si ambulabis in medio tribulationis uiuificabis me, et super iram inimicorum meorum extendes manum tuam, et saluum me fecit. Domine, retribue pro me, Domine, misericordia tua in seculum, et opera manuum. Dominus regnauit, exultet terra, letentur. Nubes et caligo in circuitu eius, iustitia et iudicium. Ignis ante ipsum precedet, et inflammauit. Illuxerunt fulgura eius orbi terre, uidit. Montes sicut cera fluxerunt a facie Domini, a facie. Annuntiauerunt celi iustitiam eius, et uiderunt omnes. Confundantur omnes, qui adorant sculptilia, et qui gloriantur. Adorate eum omnes angeli eius, audiuit. Quoniam tu es Deus altissimus super omnem terram, nimis. Qui diligitis Dominum, odite malum, custodit Dom. Lux orta est iusto, et rectis corde letitia, letamini.


DE TONO SEPTIMO.
[1Kb] [Figure: [Schema] 7Kb]

Gloria seculorum amen. Orabat Iudas. Seculorum amen. Orante sancta Lucia. Benedictus Dominus Deus Isrel, quia uisitauit et fecit redemptionem plebis sue. Et e re xit cornu salutis nobis,in domo Dauid pueri sui. Sicut locutus est per os sanctorum. Gloria seculorum amen. uenite post me.


DE TONO OCTAuO.
[1Kb] [Figure: [Schema] 4Kb]

Seculorum amen. Omnes gentes per gyrum. Hodie scie tis. Seculorum amen. Propitius esto peccatis nostris.

 Hec itaque propter tardiores fratres exempli causa congesta sunt, abundantiore fortasse copia, quam decuerit. Non frustra tamen, si quis hec curat, nec superuacue diligentie obiurgat. Hoc uero admonendum, quia quedam non eiusdem toni antiphone indiscretam initiorum similitudinem habent, ut in sequentiis, cui melo queque aptanda sit, uideatur; et maxime cuiusque cantus attendatur finis, in quo cuiusque toni proprietas euidentius claret, uerbi causa.
[1Kb] [Figure: [Schema] 5Kb]

A bimatu et infra occidit multos pueros Herodes propter Dominum. Ambulabunt mecum in al bis, quoniam digni sunt, et non delebo nomina eorum de libro uite.

He quidem antiphone simili principio ordiuntur, sed mox in processu discrepant, et una secundi, altera quarti toni melo deputanda apparet. Similiter in multis. Sunt etiam, ad quas canendi sunt psalmi iuxta principalis melodiam, cum subiugalis habeant finem: aut iuxta subiugalem modulentur, et in principalem desinant. Sunt, qui non in finalem sonum terminantur, sed in grauiorem, qui sub se est. Repetit autem neuma finalis illum, in quo legitime cantus consistit, et finit, ut:
[1Kb] [Figure: [Schema] 4Kb]

Scimus quoniam diligentibus Deum omnia cooperantur in bonum his, qui secundum propositum uocati sunt sancti.

Sunt quedam note, ad quas psalmi proprio modo non aptantur, que conferendo magis insinuari possunt. De cetero ante omnia sollicitius obseruandum, ut equalitate diligenti cantilena promatur; qua utique si careat, precipuo suo priuatur iure, et legitima perfectione fraudatur. Sine hac quippe chorus concentu confunditur dissono, nec cum aliis concorditer quilibet cantare potest, nec solus docte. Aequitate plane pulchritudinem omnem nec minus que auditu, quam que uisu percipitur, Deus auctor constare instituit, quia in mensura et pondere, in numero cuncta disposuit.

Inequalitas ergo cantionis cantica sacra non uitiet, non per momenta neuma quelibet aut sonus indecenter protendatur aut contrahatur, non per incuriam in uno cantu, uerbi gratia, responsorii uel ceterorum, segnius quam prius protrahi incipiatur. Item breuia queque impeditiosiora non sint, quam conueniat breuibus. uerum omnia longa equaliter longa, breuium sit par breuitas, exceptis distinctionibus, que simili cautela in cantu obseruande sunt. Omnia, que diu, ad ea, que non diu, legitimis inter se morulis numerose concurrant, et cantus quilibet totus eodem celeritatis tenore a fine usque ad finem peragatur. Hac tamen ratione seruata, dum in cantu qui raptim canitur, circa finem, aut aliquando circa initium longiori mora melos protendendum est, aut cantus, qui morose canitur, modis celerioribus finiendus; ut pro modo breuitatis prolixitas prolongetur, et secundum moras longitudinis momenta formentur breuia, ut nec maiore, nec minore, sed semper unum alterum duplo superet: dum canente quolibet respondetur ab alio unum morosius, seruent utrique modum, nec unus altero impeditiosius aut celerius canat. Hac pariter diligentia custodita, ut uoces in unum amborum ceant, nec qui succinit, humilius uel celsius respondeat, quam ille qui precinit, sed quantum fieri ualet, hec dissonantia caueatur. Siue eiusdem sint modi uoces ambe, seu alia pro conuenientia aut necessitate mutanda, sint tamen, prout seruari potest, ambe equisone. Modum autem eumdem uocis dico, donec in alteram transeat, et in nouam mutetur.

Preterea quemadmodum psalmi, uel alia quelibet melodia ad rationem cause uel temporis, pro paucitate uero seu multitudine cantorum celsius uel humilius canendi sunt; nec enim indifferenti altitudinis modo cantum cuiusque temporis modulari oportet, uerbi gratia, matutina letitia elatiore canore celebranda, quam nocturna synaxis; at nocturna quidem uigilanter, sed temperate. Psalmi, qui continuatim cum suis antiphonis dicuntur ad uesperam duntaxat quinque aut quatuor, ad nocturnas sex uel tres, illi etiam qui ad matutinas deputati sunt, aut equali elatione omnes imponendi, aut certe a primo ad extremum melodia gradatim debet et moderate in altum excrescere. Cantica quoque Euangelii altius et morosius ceteris, sicut inquam psalmis dicendis in efferendo et in submittendo ratio dictat modum, ita nichilominus quam producte uel correpte dici oportet. uerum siue morosius, siue celerius dicantur, hoc attendi semper debet, ut honestis et plenis neumis congruo celeritatis pronuntientur modo, ut nec nimie productionis tedeat, nec eos irreuerenti festinantia os ignobiliter canens ebulliat.

In pronuntiatione psalmorum cum antiphonis semper principia uersuum protendantur, una scilicet longa syllaba, longa autem pro modo correptionis, quatenus chorus omnis pariter capere initia uersuum possit, et concorditer perducere. Similiter uersuum finis una uel duabus productis eadem longitudine syllabis, ut nec preripiatur uersus sequens precedente nondum terminato, nec rursus intercapedo maior sit inter uersum et uersum, quam finalium syllabarum legitima longitudo.

Repetitio antiphonarum, que in fine uersuum inter cantandum fit, eadem qua psalmus celeritate  percurrat: porro finito psalmo legitima productione producatur duplo duntaxat longius: excepto dum cantica euangelica sic morose psalluntur, ut non longiori, sed eadem morositate, antiphonam subsequi oporteat.

Hec qualiacunque de psalmorum melodiis et equitate canendi, prout potui, de diuersis collecta descripsi, non preiudicans illis, qui easdem modulationes licet aliter, non minus tamen bene, et fortasse melius habent. Que canendi equitas rhythmus Grece, Latine dicitur numerus: quod certe omne melos more metri diligenter mensurandum sit. Hanc magistri scholarum studiose inculcare discentibus debent, et ab initio infantes eadem equalitatis siue numerositatis disciplina informare, inter cantandum aliqua pedum manuumue, uel qualibet alia percussione numerum instruere; ut a primeuo usu equalium et inequalium distantia calle eos  laudis Dei disciplinam nosse, et cum supplici deuotione scienter Deo obsequi.

Probe notandum est sequens  schema octo tonorum ecclesiasticorum notis musice enchiridialis  expressum. His note superposite sunt, quales fuerunt incerte et uage antequam Guido Aretinus lineas quibus hodieque utimur adderet, ad certam singulis notis sedem ac tonum determinandam: quod in hoc schemate prestant note Hucbaldi, seu musice enchiridialis; supposite, que fixum certumque designant tonum, secus ac notule ille superposite, a quibus cantus usus uocabatur, eo quod longiori usu demum accurata disceretur modulatio; ut palam fecimus in opere de Cantu et Musica, lib. II. p. II, c. 1 et 2. Ubi notarum musicarum formam et rationem ante et post Guidonem dedimus. Amplius autem ex ipsis Guidonis Aretini operibus postea referendis manifesta res erit.
[Figure: [Schema] 16Kb]

MIRA uIDES LECTOR IUNIORIS uERBA CATONIS. HAS COLE uIRTUTES, SALuA SIT ALMA FIDES.





HUCBALDI MONACHI ECLOGA DE LAUDIBUS CALuITII.




Incipit ecloga domini Hucbaldi monachi Elnonensis ord. S. Benedicti ad Carolum Caluum imperatorem.


Carmina conuicii cerritus, carpere caluos
Conatus, cecinit: celebrentur carmine calui
Conspicuo clari; carmen cognoscite cuncti.



PROeMIUM.---Camene inuitantur ad laudem caluorum.


Carmina clarisone caluis cantate Camene.
 Comere condigno conabor carmine caluos,
Contra cirrosi crines confundere colli.
Cantica concelebrent callentes clara Camene:
Collaudent caluos, collatrent crimine claros
Carpere conantes caluos, crispante cachinno.
Conscendat celi caluorum causa cacumen;
Conticeant cuncti concreto crine comati.
Cerrito caluos caluentes carmine cunctos
Consona coniunctim cantentur carmina caluis.



CAP. I.---Quod caluities in presagio futurorum quibusque prouenire uideatur.


 Carmina clarisone caluis cantate Camene.
Cum crescit capitis ceruicis calua corona,
Confortem cleri consignat confore caluum
Capturum claram, Christo cedente, coronam.
 Ceu crines capitis conuellens crimina cordis,
Corde Creatorem conspectat corpore celum,
Celicolas ciues cupiens contingere cultu.
Crimina cum curis contemnat cuncta caducis
Celi conscensum, concentum celicolarum
Concupiens cupide, collaudat cuncta creantem.



CAP. II.---Caluos cantores, abbates, doctores, etiam et episcopos esse atque sacerdotes.


Carmina clarisone caluis cantate Camene.
Coniubilant calui claro clamore canori.
Continuantque choros castas cantare choreas.
Conformes capiti concordi corpore cuncti,
Complacitas cleri contendunt condere caulas.
Correpto cornu celestia classica clangent;
Conficiunt clarum Christi cognomine chrisma,
 Consociant cuneo conspersos chrismate cetus.
Concordes caute celebrant conuiuia cene
Consaturant Christi conuiuas carne, cruore.



CAP. III.---Quod calui reges sint et imperatores, consules quoque, legislatores et iudices.


Carmina clarisone caluis cantate Camene.
Conregnant calui, conscendunt culmina clari,
Conspicui, compti, chrysea ceruice corona
Clementes censu cedunt consulta clientum.
Concinnose, caue, condemnant crimina calui:
Censorem caluum censuram condere constat;
Cordacem caluum, cordatum crede cauendum.
Caluentem cecus cecari corpore credit:
Caluitium calui cecatus carpere cessa.
Cessa caluastrum, cessa, corrodere cessa.



CAP. Iu.---Quod calui sint duces exercitus, ipsi etiam bellatores, docti atque robusti.


Carmina clarisone caluis cantate Camene,
Conducunt calui cuneos certamine claros.
Compugnant calui cristati casside coni:
Contorquent, crispant celeres cum cede cateruas;
Comprendunt cirros, contundunt calce comatos,
Cuspide confodiunt; capulo conscissa corusco.
Colla cadunt, celebrant calui clamore celeusma
Commotus certare catus certamine caluus,
 Conculcat, cedit: crinitos cedere cogit.
Captiuos captat, captos ceruice coarctat.



CAP. u.---Laus caluorum in experientia artis medicine, tam pharmacie quam chirurgie.


Carmina clarisone caluis cantate Camene.
Comperies caluos columen conferre cerebro:
Comperies caluos capitis curare catarrhos;
Comperies caluos cecas curare cauernas.
Chronica cum cancro ceditque cacexia caluo.
Cardia cor carpens cassatur, colica cessat.
Contrectans chalybem, conscissa carne, cercet.
Corruptum capitis, cocta ceruice, cruorem.
Cur complura cano, clandestina cuncta caduci
Corpore confutat, collapsaque corpora curat.



CAP. uI.---Inuectio increpantis aduersus cauillatorem caluos conuiciantem.


Carmina clarisone caluis cantate Camene.
Cum caluis, cirrose, caue certare Creanti,
Conuiciumque creature condicere cessa.
Condita cunctipotens causarum cuncta Creator
Constituit, curamque cauens conferre creatis
Cetum curauit clarum consurgere calui.
Concedit culmen cui cedere cuncta cegit.
Cerritus cur collatrat clamore canino?
Condiderat caluum collapsa cucurbita ceno:
Conticeat citius cenosa calumnia cuius.



CAP. uII.---Item aduersus eumdem, et laus caluorum de humilitate, caritate et castitate.


Carmina clarisone caluis cantate Camene.
Complex carnificum corium conuellere caluo
 Cur censes? Cordis conuellit crimina caluus.
Cur censes capiti cineres conspergere caluos?
Cognoscit caluus cineri concrescere corpus.
Cur censes calido carnes carbone cremari?
Corda cremant calui Christi concocta calore.
Cur censes castum castrari corpore caluum?
Cordetenus cunctis castratur concio culpis.
Carmine carnificans caluum, compesce cauillum.



CAP. uIII.---Exprobratio carminis eius et paradigma de Eliseo propheta et pueris illi insultantibus.


Carmina clarisone caluis cantate Camene.
Carminibus caueo claris coniungere ceca,
Calcentur ceno calcando culmina calce;
Cenosus cenosa canens concludito cannam.
Censetur certe censorum codice cautum
 Clarisonum caluum cui conscia consecuturo
Commotum catulum circumlatrante cachinno,
Clamantes: conscende citus, conscendito, calue;
Condemnasse cacos confestim crimine claren
Conuicii corrosa cadunt cum corpora carptim.



CAP. IX.---De egregio caluo Paulo apostolo, quod a Christo uocatus, cecatus sit raptus in tertium celum.


Carmina clarisone caluis cantate camene.
Carmina caluorum cumulentur carmine calui
 Conspicui, cuius crudelis cautio cedis
Constiterat Christi cultores carnificare.
Coniubilent circumfulgente carismata caluo
Cecato cuncti: Christi clamore citatus
Corruerat cito, ceu confossus cuspide, conto,
Confestimque capit conscensum culmine celi,
Clariuido cernens conspectu Cunctipotentem,
Confore cor cuius claret celeste catinum.



CAP. X.---Quod factus sit ex persecutore predicator, et quod comam nutrire, et turpem uetarit proferre sermonem.


Carmina clarisone caluis cantate Camene.
Conglomerate choros, caluos cantate choreis.
Censuram celebrem caluum compsisse colendum
Comperimus; celi consul, consulta canendi
 Crimina confutat, cenosi cuncta cercet
Colloquii, cunctis communia commoda censet:
Confindit cirros, collegia ciuice condit.
Conciliando, consponsorum Christicolarum
Corda ciet, capiti corpus coniungere certans;
Cesset cerritus celebres contemnere caluos.



CAP. XII.---Alloquitur Camenas peta de cauillatore insinuante eum calui regis iudicio cecatum.


Carmina clarisone caluis cantate Camene.
Crudelem caluos casso conamine cunctos
 Carpere conantem compescite crimine captum;
Conuicii commentantem commenta caduci
Concito conuictum claustris concludite cecis.
Caluaster censor cecari crimine captum
Censet; cece canis, cessa contemnere caluum:
Conquinisce, canis, confingens crimina caluis,
Conquinisce, canis, collatrans crimine caluos,
Conquinisce, canis, cessans corrodere caluos.



CAP. XII.---Epitoma laudis caluorum a corporis situ et pulchritudine, et quod caluus microcosmus sit.


Carmina clarisone caluis cantate Camene.
Concilium clarum caluorum cogere cetum:
Cum cernis caluum, celi comprendito cinctum.
Caluitii culmen celi cognoscite centrum,
 Circuitum cosmi commendant cetera calui.
Caluos consocia, candentes congere caluos.
Cynthia cessabit chryseos conferre colores:
Cornua contenebrans, cedet concrescere caluis;
Collucent calui, caluorum cassida candet,
Conrutilans celi ceu copia clara coruscat.


Clausula carminis.


Carmina clarisone caluis cantate Camene.
Conueniet claras claustris componere cannas:
Completur claris carmen cantabile caluis.


 





ADNOTATIONES.

Multa mendosa in hoc carmine restitutione opus habent, siquidem nugari quispiam uelit. In proemio lege:

Collatrent crimine claro.
Cap. 1. Legendum censeo:

Corde creatorem conspectat cordeque celum
Cap. 3:

Cessa caluastrum cessa corrodere casse.
Cap. 4:

Compugnant caluis cristati casside coni.
uidelicet hostem communem terrificando. Cap. 5, scribe:

Corruptum capitis coxa, ceruice, cruorem.
Cap. 7, lego:

Cordetenus cunctis castratur Cocio culpis.

Cocio hariolator apud Plautum et alios, huic monacho designat prophetam. Et sane fateri cogimur hominem non pauce lectionis fuisse. Imitatur enim clare et exprimit uirgilium, Persium, Terentium, Plautum, Lucretium et nonnullos alios optimos scriptores, in tanta angustia compedum, ingenii tamen radios non plane opprimens.

Hec scripseram cum ex Bohemia chartam scriptam eiusdem huius auctoris accepi, atque ecce aliquot paris pretii uersibus auctiorem; que scilicet uotum pro Cesare Carolo Caluo referat alibi non expressum, quod adeo pertinere ad reliqua existimo, ut ipsam causam enarrare censeam qua motus auctor scripserit.


Carmine claro caue caluos caluare, Camena,
Crispa cadat contra caudata calumnia cirre
Caluorum carites cantate carmine claro.
Conticeant cum clangenti concite canore.
Conciderint celi cum Christi culmina cultu
Cesaree cepides, cauti cata cista Catonis
Concludant cleri captantia carmina culpas.
Carmina caluorum comptrix conclude, Camena.
Carole cum caluis, Cesar clarissime, canta,
Crucifero Christo clari conamina cleri.
Clausa Camena capit cum Cesare congrua curam.
 Compta corona caue; cum Cesare condita caluo
Charoleos comunt celebrantia carmina caluos.
Christe, caput caluum cum compto contueare,
Crux cuius cunctis condonat crimina caluis.

Atque hoc auctario mactus sit lector, ne frustra tantum tedium tantumque charte nos et sese insumpsisse atque deuorasse dicere possit.





HUCBALDI MONACHI EPISTOLA METRICA AD CAROLUM CALuUM IMPERATOREM. Mittit ei Milonis magistri sui carmina de laude parcitatis  .



CAROLO imperatori Augusto HUCBALDUS.

Aurea lux mundi, Francorum gloria regni,
   Inclyte Cesar, aue, spes et honor patrie.
A proauis nomen retinens, pariter quoque numen,
   Charus Christicolis Carolus es populis.
Cui Deus imperio mundum quem condidit almo,
   Imperii sedem prebuit ipse piam.
Hinc quia nobiliter regni moderaris habenas,
   Affectant cuncti flectere colla tibi.
Subque tuo totus concurrit federe cosmus
   Te rectore sibi iura petens fieri.
Quin etiam tanti congaudens principis omen,
   Orbis Roma caput subdidit ipsa caput.
Plura, sed ut paucis concludit pagina uerbis
    Cuius amore cales, eius honore potes.
Preterea quoniam commissi iura decenter
   Disponis regni tu quoque lege Dei:
Interius dum prefulget sapientia sensus.
   Exteriusque domus prenitet ex opibus.
 Cum Salomone potens, prudenti pectore pollens,
   Terram laude reples, mente superna tenes.
Et quia precelse rimaris dicta sophie,
   Huicque frequens animus gaudet adesse tuus:
Suscipe magna quidem, paruo sed pondere, dona
   Que tibi aggregat hic pariter.
Quo rudis et prisce legis congesta nitescunt
   Famina, que biblo scripsit in hoc modico
Milo peta tuus, noster didascalus idem,
   Ingenium cuius hoc bene prodit opus:
Carmine qui quondam uitam descripsit Amandi,
   Presulis eximii, detulit atque tibi.
Hunc quoque conscriptum uestro sub honore libellum,
   Dum cuperet uotum percelebrare suum,
Occidit humane persoluens debita uite,
    Carpens ethralem sic super astra uiam.
Sed prius algentes quam uita relinqueret artus,
   Iusserat ista mihi pignora chara dari.
Hinc estu cepi, sed mox angoris aduri,
   Frontis in hoc libro quid facerem titulo;
 Non reputans illum fas demere nomine claro,
   Cum foret insignis principis Ausonici.
Hec dubiam stabilis fixit tamen anchora mentem,
   Ne fleret titulum pagina muta suum:
Quin uice defuncti supplex sua munia complens,
   Ipse darem faustus Cesaris hec manibus.
En opus, en ceptum tanto sub nomine carmen,
   Examen uestrum spectat adesse pium.
Huc ades Augusti clementia, semper in omnes
   Que uirtute uales, et bonitate uiges.
Sobrietatis habes laudes hic, bella, tropea,
    Ingenio uigili carmina scripta breui.
Que si forte tuo donentur nempe fauore,
   Ad decus Ecclesie fers pia dona sacre.
Hic uia, uita, salus, diuis hic inclyta gazis
   Dona Dei rutilant, que super astra uocant.
Quo te decursum post hoc feliciter euum
   Regna beata tenens collocet Omnipotens.
Hec igitur salebro sint quamuis carmina uersu
   Obscuro, ne temnas, rex pie, sed relegas.
Cesar, uiue potens, felix, sine fine ualeto,
   Hucbaldique memor sis, rogo, posco, precor.





EPITAPHIUM MILONIS MONACHI S. AMANDI ELNONENSIS HUCBALDI MAGISTRI, AUCTORE HUCBALDO.



Milo, peta, sophus cubat hoc sub marmore clausus,
Carmine dulciloquus, qui librum Sobrietatis
Edidit, et, sanctum pulchre depinxit Amandum
Floribus exornans, metro prosaque uenustans,
Tanti pontificis palmam, caput [al. capit] atque coronam.





HUCBALDI EPITAPHIUM DUPLEX.




I.


   Dormit in hac tumba simplex sine felle columba,
Doctor, flos et honos tam cleri quam monachorum,
Hucbaldus, famam cuius per climata mundi
Edita sanctorum modulamina gestaque clamant.
Hic Cyrici membra pretiosa, reperta Niuernis,
Nostris inuexit oris, scripsitque triumphum.



II.


   Precluis orator, sudans opobalsama cosmo,
Archas mellifluus rhetor super ethera notus,
En Hucbalde Pater, salue per secla uerenter.
 Tu lampas monachis, tu flos et doxa peritis:
Te plebs eternum lugens sibi deflet ademptum.
uige iuge, sophista, uale, theophile chare.
Ediderat stylo examussim certamen honesto
Matris Iulite, Cyrici prolisque uenuste,
Ceu doctor celeber gnauus per cuncta magister.
Laudetur, uigeat, quod queso, legatur, ametur.
Hec quisquis legis, Requiem dic det Deus illi
Palmam cum superis gestet super astra choreis,
Gloria pauper hec peregit metra clienter,




ANNO DOMINI DCCCCXXX.
STEPHANUS PAPA uII al. uIII.





NOTITIA HISTORICA


 Stephanus, patria Germanus, opera Othonis regis, posthabito cardinalium suffragio, electus est a Romanis anno Christi Redemptoris 939, tempore Constantini uIII et Romani, imperatorum Orientalium.  Hic a tyrannis, quorum odium propter su electionem in se concitauit, crebris ictibus sacrilegis facie deformatus fuit. Albericus enim, qui his temporibus principatum in Urbe gerebat, existimabat  non posse se dominium Orbis securum possidere, si non gentilis aliquis ipsi bene notus Romane urbis pontificatum teneret. Qua occasione in eumdem Stephanum parum equus existens, eum manibus impiorum tantopere lancinari, et in facie deturpari permisit. Et quanquam hec stigmata propter iustitiam a Satane ministris inflicta non dedecori sed ornamento essent, tamen ipse a publico hominum congressu hac de causa ut plurimum abstinuit. Hoc facto excitatus est animus Othonis ad uindicandum scelus Romanorum, et ad cohibendam uim illam tyrannicam, quam hactenus in promotione pontificum usurparant; quando autem illud perfcerit, infra suo loco dicetur.

 Francorum proceribus aduersus Ludouicum regem rebellantibus, eumque recipere detrectantibus, per Damasum quemdam legationis munere fungentem nuntiauit, ut regem suum recipiant: quod si facere nolint, excomunicationis sententiam se incursuros nouerint. In Italia bellum inter Hugonem et Albericum, antehac semel per Odonem Cluniacensem abbatem compositum, fracta pace recruduit: qua occasione Odo a Stephano iterum Romam uocatus, pace nondum composita, ibidem ex hac uita decessit. Paulo post etiam Stephanus papa defunctus est, cum, ut habent uaticani indices, annos tres, menses quatuor, et dies quinque sedisset.





STEPHANI PAPAE uII EPISTOLAE ET PRIuILEGIA.



I.  STEPHANI uII BULLA PRO MONASTERIO S. uINCENTII uULTURNENSIS.  Monasterio sancti uincentii uulturnensis, eiusque abbati Raimbaldo omnia iura et bona confirmat.
[Muratori., rer. ital. Script. I, II, 422.]


STEPHANUS episcopus, seruus seruorum Dei, RAIMBALDO uiro uenerabili abbati monasterii Christi martyris uincentii, quod situm est in partibus Samnie territorio Beneuentano super fontem uulturni fluminis, et per te cunctis successoribus tuis in eodem uenerabili monasterio regulariter promouendis in perpetuum.

 Pia sollicitudine curam agentes sacrarum Dei Ecclesiarum, utpote pro salute ouium a Deo nobis commissarum, et maxime Deo famulantium monachorum, satagimus ut diuine contemplationi insistentibus opem ferre possimus, ut cum eis et diuine remunerationis gratiam consequamur. Petentibus igitur uobis, ut monasterium beati uincentii martyris Christi cum omnibus sibi pertinentibus, cellis, capellis, castellis, et terris, sub iurisdictione sancte Romane Ecclesie nostri priuilegii auctoritate muniremus, concedimus illud uobis, uestrisque legitimis successoribus abbatibus detinendum, ut nullius alterius Ecclesie ditionibus submittatur, sed cum omnibus sibi pertinentibus cellis, siue monasteriis, monasterium utique beati Petri iuxta fluuium, Sabbati  territorio Beneuentano, monasterium Domini Saluatoris in Alise, cellam Sancte Marie in duas basilicas, cellam sancte Marie iuxta fluuium Trinium, cellam sancte Marie in Castanieto, cellam sancte Marie in Palene, cellam sancte Marie in Apinianici, cellam sancti Petri in uipera, cellam  sancti uincentii in Taccu cum omnibus monasteriis et cellis, sub apostolice sedis protectione permaneant. Preterea quecunque a regibus, ducibus, principibus, uel reliquis fidelibus, ad idem monasterium collata sunt, uel in posterum conferri contigerit, et que predecessorum nostrorum priuilegiis confirmata uestris predecessoribus constat, firma uobis, uestrisque successoribus, et illibata permaneant. Decernimus quoque, ut nulli omnino hominum liceat predictum monasterium temere perturbare, aut eius possessiones auferre, uel ablatas retinere, minuere, uel contrariis uexationibus fatigare; sed omnia integra conseruentur, eorum, pro quorum sustentatione et gubernatione concessa sunt, usibus omnimode profutura. Obeunte uero eius loci abbate,  uel suorum successorum, nullus ibi qualibet astutia seu uiolentia preponatur, nisi quem fratres communi consensu, uel saniori consilio elegerint secundum timorem Dei, et beati Benedicti regulam a Romano pontifice consecrandum. Chrisma, oleum sanctum, consecrationes altarium, siue basilicarum, ordinationes monachorum, siue clericorum monasterio pertinentium, a quo malueritis accipietis catholico episcopo. Interdicimus etiam ne quis episcoporum ex eodem monasterio abbatem uel monachum ad suam synodum audeat prouocare aut excommunicare; nec ibi cuiuslibet Ecclesie sacerdotem, preter sedem apostolicam ditionem aliquam habere permittimus, adeo ut nisi ab abbate fuerit inuitatus, nec missarum solemnia ibidem celebrare presumat. Sacerdotes  et clerici de quacunque ecclesia, si uenerint ad habitandum in congregatione fratrum, aut monachicum suscipiendi habitum, statim recipiantur, nec a quolibet prohibeatur. Nec presumat quispiam eidem monasterio, et cellis, uel possessionibus, uel rebus eius uiolenter incumbere, uel quamlibet malitie iacturam  inferre; sed omni tempore idem locus cum pertinentiis libere et quiete sub apostolice sedis protectione seruetur. Si quis autem huius nostri apostolici priuilegii constitutionem temerare presumpserit, nisi digne emendauerit, honoris sui dignitatem amittat, et alienus a corpore et sanguine Domini nostri Iesu Christi fiat, et cum diabolo et eius ministris eterno incendio damnetur. Qui autem iuste et pie hec obseruauerit, benedictionis gratiam plenissime a Domino consequatur, et eterne uite particeps esse mereatur.

Scriptum per manum Stephani primicerii anno pontificatus domni Stephani summi pontificis septimi . . . . . .



II. STEPHANI uII PRIuILEGIUM PRO MONASTERIO S. MARIAE BRONIENSI.  Fundationem abbatie Broniensis, in comitatu Namurcensi confirmat, Rome existente, et coram petente sancto Gerardo abbate ac fundatore Broniensi.
[Apud Mansi, Concil. tom. XuIII.]


IN nomine sancte et indiuidue Trinitatis, et sancte Marie semper uirginis, STEPHANUS, sedis apostolice summus episcopus, seruus seruorum Dei, fratribus ac filiis nostris per uniuersum orbem terrarum in fide catholica degentibus.

Notum cupimus esse omnibus tam presentibus quam futuris qualiter filius ac frater noster, diuina annuente clementia, Gerardus abbas nobis innotuit de monasterio Broniensi, quod in melius reformauit  et restaurauit in honore sancte Dei Genitricis semper uirginis Marie, sanctorumque apostolorum Petri et Pauli, et sancti Ioannis Baptiste.

Post uero multorum sanctorum pignora, congregauit ibi corpus etiam sancti Eugenii martyris, archiepiscopi Toletane sedis, discipuli, et ordinati sancti Dionysii archiepiscopi, et cum magna reuerentia et honore inibi attulit: hereditatem quoque propriam tam in agris quam in mancipiis, et in omnibus iure hereditario adiacentibus, deuote ac uoluntarie ad prefatum dedit monasterium.

Postquam autem nobis indicauit, prouolutus pedibus nostris, petiit quatenus auctoritate apostolorum Petri et Pauli malediceretur omnis qui de eorum monasterio aliquid conaretur, tam de reliquiis  sanctorum quam de uestimentis, et libris, et de territoriis auferre, atque de mancipiis, uel de aliis quibuslibet rebus quas nunc habet sibi datas, uel ultra possit Dei misericordia obtinere.

Hoc quoque magnopere expetiit, ut eodem constringantur anathemate quicunque priuilegium, quod de eodem loco et monasterio iam regia magnificentia et imperialis sanxerat auctoritas, aliquatenus presumeret infringere.

Scilicet, ut nullus episcopus, nullus comes, nullus aduocatus, nullus iudex publicus, nec quilibet ex iudiciaria potestate in Ecclesia, aut loca, uel agros, seu reliquas possessiones memorati monasterii presumat ingredi, aut ad causas audiendas aut precaturas  faciendas, aut freda, uel tributa, aut obsonia quelibet exigenda, uel mansiones aut siluas uel paradas faciendas aut fideiussores tollendos, aut homines eiusdem monasterii tam ingenuos quam seruos super terram ipsius commanentes iniuste distringendos, nec ad ullas redhibitiones, aut illicitas occasiones requirendas nostris et futuris temporibus.

Sed liceat memorato Dei seruo Gerardo suisque successoribus res predicti monasterii cum monachis suis sub immunitatis nostre defensione quieto ordine possidere, et ordinare, absque cuiuslibet arbitri communione, nisi ipso abbate et suis monachis id rationabiliter fieri petentibus.

Hoc quoque firmari expetiit nichilominus, ut eadem  damnetur maledictione quicunque locum ipsum et loci incolas infra suos terminos hostili incendio, uel cede, aut aliqua iniusta oppressione presumpserit aliquatenus depopulari uel infringere.

Astantibus igitur episcopis et confratribus huius sancte Romane sedis, et consentientibus, petitionem famuli Dei Gerhardi apostolica auctoritate firmari decreuimus.

Igitur auctoritate Patris et Filii, et Spiritus sancti et sancte Marie semper uirginis, Dei genitricis, et omnium celestium uirtutum, et sancti Ioannis Baptiste, et sanctorum apostolorum Petri et Pauli, sancti Eugenii martyris eiusdem loci patroni et prouisoris, sanctorum quorum reliquie inibi sunt,  simulque omnium sanctorum quorum nomina scripta sunt in libro uite, excommunicamus, anathematizamus, damnamus omnes qui horum quidpiam, que de immunitate et libertate Broniensis Ecclesie et loci prelibata sunt, irritum fecerint, uel infregerint, nisi resipuerint, et penituerint, et ab abbate et fratribus eius ueniam promeruerint, et de cetero emendauerint.

At uero qui obseruator exstiterit huius nostre preceptionis et regie sanctionis, gratiam, et misericordiam, uitamque eternam a misericordissimo Domino Deo nostro consequi mereatur.

Ego Castorius notarius regionarius, et scriniarius sancte Romane Ecclesie, corroborante apostolica auctoritate, et sancto papa Stephano suggerente,  recognoui.

Signum Domini Stephani pape gloriosi.

Data u Kal. Maii, anno ab Incarnatione Domini . . . .

Actum Rome feliciter, amen.

Ego Leo sancte Romane Ecclesie archipresbyter, rogante domino nostro Stephano, subscripsi, amen.

Ego ualentianus episcopus subscripsi, amen.

Ego Agapitus episcopus ipso iubente subscripsi, amen.

Ego Emerentianus episcopus subscripsi, amen.

Ego Simphorianus episcopus subscripsi, amen.

Ego Liberius episcopus subscripsi, amen.

Ego Laurentius episcopus subscripsi, amen.

 Ego Florentius episcopus subscripsi, amen.

Ego Gregorius episcopus subscripsi, amen.

Ego Gaudentius episcopus subscripsi, amen.

Ego Clementianus subscripsi, amen.

Ego Urbanus episcopus iussu domini Stephani pape, subscripsi, amen.

Hilduinus Mediolanensium archiepiscopus subscripsit, amen.

Wido Placentinensis episcopus, subscripsit, amen.

 Petrus Cumensis episcopus subscripsit, amen.

Richuinus Stratburgensis episcopus subscripsit, amen.

Rotherus Treueris archiepiscopus subscripsit, amen.

Benedictus Metensis episcopus subscripsit, amen.

Ricarius Leodicensis episcopus subscripsit, amen.

Stephanus Cameracensis episcopus subscripsit, amen.




ANNO DOMINI DCCCCXXXuI.
IOANNES PAPA XI.





NOTITIA HISTORICA.


Ioannes undecimus Sergii III successor, ex Marotia scorto,  Widonis Tuscie marchionis potentia pontifex constitutus est post Stephani uIII obitum. Sedit annos Iu, menses X  . Fuit autem temporibus Constantini Porphyrogeniti in Oriente, Henrici Aucupis in Occidente impp. In custodia ab Alberico fratre detentus obiit ineunte mense Ianuario anni 936; menses enim X supra annos Iu illi tributi numero rotundo computati intelligendi sunt.





IOANNIS PAPAE XI EPISTOLAE ET PRIuILEGIA.



I. IOANNIS XI PRIuILEGIUM PRO MONASTERIO CLUNIACENSI.  Confirmat sanctum Odonem abbatem in regimine monasterii Cluniacensis necnon exemptionem ipsius monasterii ab omni dominatu. Statuitque electionem abbatis post obitum illius fore liberam et absque cuiuslibet consultu faciendam. Confirmat etiam Romanum monasterium concessum Cluniacensi per Rodulphum Burgundie regem. Dat insuper facultatem suscipiendi monasteria que offerentur reformanda. Restituit decimas capellarum Cluniacensium ab episcopis subtractas. Confirmat pariter monetam propriam sicut Rodulphus rex Francorum concesserat. Datque licentiam recipiendi ad tempus fratres, qui pro melioratione uite uoluerint ex alienis monasteriis ad Cluniacense transmigrare. Definit porro Cluniacense monasterium sancte sedi apostolice ad tuendum atque fouendum pertinere: uultque in signum huiusmodi protectionis dari per quinquennium decem solidos Rome.
[Bullar. Cluniac., p. 1.]


 IOANNES episcopus, seruus seruorum Dei, ODONI  uenerabili abbati monasterii Cluniacensis edificati in honorem beatorum apostolorum Petri et Pauli, siti in pago Matisconensi, et per te eidem monasterio tuisque successoribus in perpetuum.

Conuenit apostolico moderamini beneuola compassione pia poscentium uotis succurrere, et alacri deuotione his prebere assensum; ex hoc enim potissimum premium a conditore omnium. Deo promerebimur. Igitur quia petistis a nobis quatenus predictum monasterium in illo statu, quo a Guillelmo duce per testamentum manere decretum est, nostra apostolica auctoritate in perpetuum constare decerneremus, sancte Romane, cui Deo auctore deseruimus Ecclesie, subiectum est. Inclinati precibus tuis tibi ad regendum concedimus.  Itaque sit illud monasterium cum omnibus rebus, uel quas nunc habet, uel que deinceps ibi tradite fuerint, liberum ab omni dominatu cuiuscunque regis, aut episcopi, siue comitis, aut cuiuslibet ex propinquis ipsius Willelmi. Nullus  ibidem contra uoluntatem monachorum prelatum eis post tuum decessum ordinare presumat: sed habeant liberam facultatem, sine cuiuslibet principis consultu, quemcunque secundum regulam sancti Benedicti uoluerint sibi ordinare; nisi forte  personam suis uitiis consentientem eligere maluerint: hoc quicunque uoluerit cum zelo Dei prohibeat. Cenobium quod Romanum dicitur, et quod mater filii nostri Rodulphi regis condonauit ad predictum Cluniacum, ita ei cum uaningo uilla subiectum sit, sicut illa per testamentum donationis decreuit. Si autem cenobium aliquod ex uoluntate illorum, ad quorum dispositionem pertinere uidetur, in sua ditione ad meliorandum suscipere consenseritis, nostram licentiam  ex hoc habeatis. Decimas uero, que olim ad uestras capellas pertinuerunt, et per modernam quasi auctoritatem siue licentiam a quolibet episcopo subtracte sunt, uobis ex integro restituimus. Capellas autem, si alique iam facte sunt uel faciende inibi sunt, ita manere concedimus ut uestris ecclesiis nichil ex decimis minuatur. Hoc uero quod dilectus filius noster Berno episcopus de predictis capellis uobis concessit, ratum esse decernimus in perpetuum. Preterea quidquid ex uineis uel culturis ad uestram pertinet religionem, partem quoque decimarum ad hospitale uestrum pertinere sancimus: similiter et de his rebus quas percepturi estis. Hoc etiam quod Leobaldus ad predictum monasterium moriens reddidit  et dereliquit. Similiter et illud quod in Agiona, uel alicubi rebus que ad id monasterium pertinere debent, et capellam sancti Martini, que est in uilla Maceio, nostra apostolica auctoritate uobis confirmamus et restituimus. Monetam quoque propriam, sicut filius noster Rodulphus rex Francorum concessit, ita habeatis. Et quia, sicut nimis compertum est, iam pene cuncta monasteria a suo proposito preuaricantur, concedimus ut si quis monachus ex quolibet monasterio ad uestram conuersationem solo duntaxat meliorande uite studio transmigrare uoluerit, cui uidelicet suus abbas regularem sumptum ad depellendam proprietatem habendi ministrare neglexerit, suscipere uobis liceat; quousque monasterii sui conuersatio  emendetur. Immunitatem uero ita uobis concedimus, sicut locis sanctis ubique reuerentia debetur, ut nullus uestra mancipia aut res quaslibet sine uestro consultu distringere aut inuadere ullo modo presumat. Sane ad recognoscendum quod predictum cenobium sancte apostolice sedi ad tuendum atque fouendum pertineat, dentur per quinquennium decem solidi. Si quis autem contra hanc saluberrimam nostram constitutionem resistendo uenire tentauerit, aut aliquid horum corrumpere conatus fuerit; et omnia que in hoc priuilegio sancimus non obseruauerit, sciat se sub diuini iudicii obtestatione anathematis uinculo eternaliter,  nisi resipuerit, innodatum, et a regno Dei alienandum, et cum diabolo sine fine cruciandum. Qui uero huius nostre saluberrime sanctionis custos et obseruator exstiterit, a Christo Domino benedictionem, et a sanctis apostolis mundi iudicibus absolutionem hic et in futuro consequi mereatur.

Scriptum per manum Andree scriniarii in mense Martio, indictione quarta.



II. IOANNIS XI PRIuILEGIUM PRO EODEM MONASTERIO. . Ad petitionem S. Odonis et interuentionem Hugonis Italie regis confirmat monasterium Cluniacense cum omnibus rebus et possessionibus, quas habet et in posterum acquiret. Et inter cetera monasterium, quod dicitur Carus Locus in territorio Matisconensi, uult perpetuo manere subiectum Cluniacensi cenobio.
[Apud Cocquelines, Bullarum, priuileg. Rom. pont. ampl. collect.


IOANNES episcopus, seruus seruorum Dei, ODONI religioso abbati uenerabilis monasterii summorum apostolorum Petri et Pauli quod dicitur Cluniacum, et per te tuis successoribus qui in eodem uenerabili monasterio deseruient in perpetuum.

Conuenit apostolico moderamini pia religione pollentibus beneuola compassione succurrere et poscentium animis alacri deuotione impertire assensum: tunc enim lucri potissimum premium apud Conditorem omnium reponitur Deum, quando uenerabilia  loca opportune ordinata ad meliorem fuerint sine dubio statum perducta. Igitur quia supplicauit tua religio et interuentio Hugonis gloriosissimi regis dilecti filii nostri apostolatui nostro, quatenus confirmaremus nostra apostolica auctoritate predictum monasterium sancti Petri cum omnibus rebus et possessionibus suis, quas nunc habere uidetur, et quod deinceps in idem monasterium offeretur oblatumque fuerit. Imo et confirmamus eidem sancto loco aliud monasterium iuris Ecclesie Romane, quod dicitur Carus Locus in territorio Matisconensi, ut ibi permaneat in perpetuum, eo uidelicet ordine, ut nullus ecclesiastici ordinis, aut laici in ipso monasterio, aut in rebus ibidem pertinentibus aliquam molestiam inferat. Si uero aliqua  persona tam in clericali ordine, quam in laicali constituta aliquam uim in ipsis rebus intulerit, que ibi deinceps date siue oblate fuerint, aut ab eius ditione subtrahere uoluerit, ipse res reuertantur ad suos donatores suosque heredes. Attamen si cum ipsis rebus in ordine cenobii perstiterint siue tempore istius abbatis, siue suorum successorum, hoc priuilegium inconuulsum permaneat, salua uidelicet pensione sancte Romane Ecclesie. Statuentes beati Petri principis apostolorum auctoritate, cuius nos impares meritis, diuina gratia suffragante, uices gerimus, sub anathematis interdictione et diuini iudicii obtestatione, hec que a nobis decreta sunt  non debere quempiam conuellere in quoquam, sed potius firma stabilitate inconuulsa perpetuis permanere temporibus definimus. Si quis autem temerario ausu contra huius nostri apostolici priuilegii seriem pie a nobis promulgatam uenire uel agere tentauerit, sciat se domini nostri apostolorum principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini Dei et Saluatoris nostri Iesu Christi in eternum ignem concremandum. Simulque et in uoraginem tartareumque chaos demersus cum impiis deficiat. Qui uero pio intuitu custodes et obedientes atque obseruatores huius nostre salutifere preceptionis exstiterint, benedictionis gratiam et celestis retributionis eterna gaudia a  iusto iudice Domino nostro consequi mereantur.

Scriptum per manum Theodori scriniarii sancte Romane Ecclesie in mense Iunio, indictione quinta. Bene ualete. Data uII Kalendas Ianuarias per manum Ursi primicerii sancte sedis apostolice, anno Deo propitio pontificatus domni Ioannis summi pontificis et uniuersalis undecimi pape in sacratissima beati Petri secundo, in mense Iunio, indictione supra scripta quinta.



III. PRIuILEGIUM IOANNIS PAPAE XI PRO MONASTERIO uIZELIACENSI. .
[Apud Acher. Spicilegii tom. II, 504.]

IOANNES episcopus, seruus seruorum Dei, AYMONI  uenerabili abbati uizeliacensis cenobii, omnique congregationi eiusdem monasterii in perpetuum.

Quoties illa tribui a nobis optantur, que rationi incunctanter conueniunt, animo nos debet libenti concedere, et petentium desideriis congruum impertiri suffragium. Atque ideo quia postulasti a nobis quatenus priuilegium sedis apostolice monasterio uizeliaco, cui preesse dignosceris, quod constat olim a Gerardo nobilissimo et christianissimo uiro, necnon et Berta uxore eius, in honore Domini et Saluatoris nostri Iesu Christi et ueneratione beatissime semper uirginis Marie genitricis eiusdem Domini nostri Iesu Christi constructum; in regno scilicet Burgundie, in pago Aualensi, quodque a prefatis fundatoribus beato Petro apostolorum principi pia  deuotione et testamenti pagina collatum est, facere deberemus: inclinati precibus tuis libenter fieri decreuimus, per quod nimirum apostolice sedis priuilegium confirmamus, atque statuimus, ut nulli regum, nulli antistitum, nulli comitum, nulli cuiquam alii liceat ipsum monasterium perturbare, uel ea que ibi a iam dictis fundatoribus, uel ab aliis fidelibus oblata sunt, uel in futurum offerri contigerit, sub cuiuslibet cause, occasionisue specie, minuere, uel auferre, siue suis usibus applicare, sed sine inquietudine in sustentatione eiusdem monasterii, et usibus abbatum et monachorum sub regula sancti Patris Benedicti ibi Deo militantium uolumus ea et precipimus possideri: ea uidelicet  conditione, ut nullus successorum nostrorum pontificum in hac sancta sede, cui auctore Deo seruimus, unquam uel usquam quiddam ex eisdem rebus cuiquam beneficiare, commutare, aut sub censu quolibet concedere per futura tempora patiatur, sed censum tantummodo in testamento traditionis a fundatoribus qui ex eodem monasterio hanc sanctam heredem Romanam fecerunt Ecclesiam, etiam delegatum, unam uidelicet libram argenti annis singulis successores nostri accipientes, per paternitatis suffragium eidem monasterio sollicitudine pastorali uigilanter contra omnes infestantes impendere studeant. Item constituimus, ut obeunte abbate predicti monasterii, non alius ibi quacunque obreptionis astutia ordinetur, nisi quem consensus monachorum  secundum timorem Dei, et institutionem regule sancti Benedicti elegerit, et huius apostolice sedis pontifex preuiderit ordinandum, aut suggestione monachorum consenserit ordinatum.

Hoc quoque capitulo presenti subiungimus, ut locum auaritie secludamus, nullum de regibus, nullum de episcopis, uel sacerdotibus, uel de quibuscunque fidelibus, per se, suppositamue personam, de ordinatione eiusdem abbatis, uel clericorum, aut presbyterorum, uel de largitione chrismatis, aut consecratione basilice, uel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid dare presumere, ne hac occasione, ea que  a fidelibus pio loco offeruntur consumantur. Neque episcopus ciuitatis ipsius parochie nisi ab abbate ipsius monasterii inuitatus, ibidem publicas missas agat, neque stationes in eodem cenobio indicat, ne seruorum Dei quies quoquomodo populari conuentu perturbari ualeat, neque paratas, aut mansionaticos exinde presumat exigere. Susceptionem autem fidelium et religiosorum uirorum atque beneficentiam, quam iubet apostolus cunctis exhibendam pro possibilitate loci et facultatum, non modo ibidem fieri [non] denegamus, uerum etiam suademus: sed et modus in numero congregationis ideo conseruetur, ut nec pluralitas penuriam, nec paucitas inhabitantium destitutionem loci inducere ualeat. Priuilegium quoque a predecessore nostro  pie memorie papa Nicolao eidem monasterio collatum nostra auctoritate confirmamus, excepto duntaxat quod ipse sub nomine ancillarum Dei que ibidem pro crebris infestationibus seculi nunc ordinabiliter manere nequeunt, illud delegauit: nos uero aptioris utilitatis gratia sub habitu monachorum esse congruenter decernimus. Si quis uero regum, episcoporum, sacerdotum, abbatum, iudicum, comitum, aut secularium personarum, contra hanc nostre institutionis paginam uenire tentauerit, percussus apostolico anathemate, potestatis honorisue sui dignitate careat, reumque se coram diuino iudicio cognoscat, et nisi ea que a se male acta sunt defleuerit, a sacratissimo corpore Domini nostri Iesu-Christi  alienus fiat, atque eterno examini districte ultionis subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne pacis inueniant.

Scriptum per manum Andree scriniarii sancte Romane Ecclesie in mense Ianuario, indictione 6.

Datum uero uI Idus Ianuarii per manum Gregorii Deo amabilis sacellarii sancte sedis apostolice, anno 3, Deo propitio, pontificatus domini nostri Ioannis summi pontificis et uniuersalis pape XI, in sacratissima sede beatorum apostolorum.



Iu. IOANNIS XI EPISTOLA AD CLERUM ET POPULUM AUGUSTODUNENSEM.  Ecclesie Augustodunensi asserit ius episcopum libere eligendi.
[Apud Baluz., Capitul. tom. II, p. 1495.]


IOANNES episcopus, seruus seruorum Dei, omnibus filiis sancte Aeduensis Ecclesie et per uos successoribus uestris in perpetuum.

Auditum est nostris apostolicis auribus et crebro intimatum frequenter Ecclesiis Galliarum contra decreta canonum in electione suorum episcoporum uiolentiam inferre. Quod nos, cui Ecclesiarum omnium cura commissa est quamuis indignis, uisceraliter condolentes, ab uniuersis Ecclesiis hanc insertam uiolentiam auctoritate Dei et beati Petri recidere  cupientes, precipue uobis, sancte uidelicet Aeduensi Ecclesie, huius nostri decreti priuilegium scribere sanciuimus, reges Francorum primum obseruatores orantes; in quo decernimus et regulariter ordinamus ut deinceps nemo regum uel principum uel aliqua persona uobis superponere uel ordinare aut successoribus uestris presumat nisi ex filiis ipsius Ecclesie secundum scripta canonum, quem clerus elegerit et populus proclamauerit, si in ea dignus reperiri potuerit. Quod si in ea, quod forte accidere non credimus, inuentus non fuerit, unanimi eorum consilio tam cleri quam populi de aliis dignissimus expetatur. uestrum denique honorem, quem de seniore adepti fueritis, de uestris domibus et de uestris canoniis et de communi  causa fratrum et de omni proprietate uestra in heredibus legitimis statuendis et eligendis ex ipsa domo nostra apostolica auctoritate licentiam uobis concedimus ordinandi absque alicuius controuersia impedimenti. Si quis uero magnus uel paruus contra hoc nostrum decretum et concessiuam largitionem  in aliquo surgere nostramque apostolicam auctoritatem uiolare uel infirmare presumpserit, sciat se anathematis uinculo sancte Trinitatis inuocatione et beati Petri apostoli potestate ac nostra auctoritate eternaliter cum inimicis Dei et eius contradictoribus usque ad satisfactionem profligatum ac in perpetuum damnatum. Conseruatores autem huius nostri decreti pax et gaudium et benedictio a largitore omnium bonorum Deo consequantur et uitam eternam habere mereantur.

Scriptum per manus Theodori scriniarii sancte Romane Ecclesie in mense Martii et indictione sexta. Datum . . . . . Bene ualete.



u.  IOANNIS XI PRIuILEGIUM PRO MONASTERIO S. MARIAE ET S. MARTINI PICTAuIENSI. 
[Apud D. Bouquet, Recueil des historiens.]


In nomine Dei Patris, ego IOANNES papa notificamus omnibus sancte Dei Ecclesie fidelibus, quod frater noster FROTHERIUS episcopus, missis legatotoribus suis ad nos, [precatus est] ut scriptum priuilegium monasterii sui, quod est constructum foris muros Pictauis ciuitate super fluuium Clini, firmare ac roborare dignaremur. Quod nos, permittente Deo, beneuolentie eius libenter adimpleuimus. Est autem istud cenobium dedicatum in honore sancte Dei genitricis uirginis Marie, necnon et S. Martini. uolumus autem ut ab hodierna die locus ipse sit  tutus ab omni aduersitate, et monachi, qui in eodem loco permanserint, alacriter et sine ulla contradictione seruitium Dei adimpleant: et ut nullus homo sit qui ullum debitum ad ipsum locum requirat, nec placitum in ipso loco faciat, et nullam subiectionem requirat, nisi tantum priuatis diebus unam missam familiarem, et unum psalmum per omnes horas propter congregationem S. Petri dicant. Excommunicamus autem omnes ex parte Dei omnipotentis et sancti Petri principis apostolorum, et omnium sanctorum Dei, et omnium episcoporum, et omnium successorum nostrorum, ut quicunque hunc scriptum priuilegium infregerit, de corpore et sanguine Domini [al. Christi] sit maledictus in perpetuum, si ad emendationem et ad satisfactionem  non uenerit. Et ut hoc priuilegium libentissime a nobis factum firmiorem obtineat uigorem, manibus propriis firmauimus, et in uerbo Dei uiris religiosis et consulibus Rome roborari fecimus.

Signum + Ioannis pape, qui hunc priuilegium fieri iussit.




ANNO DOMINI DCCCCXXuIII.
SEULFUS RHEMENSIS ARCHIEPISCOPUS.





NOTITIA HISTORICA.


 Heriueo successit Seulfus, qui tunc Rhemensis urbis ministerio fungebatur archidiaconatus: uir tam ecclesiasticis quam secularibus disciplinis sufficienter instructus, quique apud Remigium Antissiodorensem magistrum in liberalibus studium dederat artibus. Quo per consensum et iussionem Roberti regis ab Abbone Suessonico ceterisque Rhemensis prouincie presulibus ordinato episcopo, delati sunt Odo frater quondam Heriuei archiepiscopi, et Heriueus nepos ipsius apud eumdem presulem, quod fidelitatem quam ei promiserant minime seruarent. Qua de re quia noluerunt ad reddendam uenire rationem coram eodem pontifice, uel singulari certamine cum accusatoribus decernere, sublatis sibi Ecclesie possessionibus, quas plures ex hoc retinebant episcopio, per Heribertum comitem deducti sunt ad Robertum regem, et sub custodia usque ad mortem regis Roberti, Odo quidem penes eumdem Heribertum, Heriueus uero Parisiis detenti sunt. Fertur autem tunc ab hoc  archiepiscopo, et a consiliariis suis, Heriberto comiti depactum, de electione filii sui in hac sede pro predictorum uirorum expulsione. Hic denique presul legatos huius Ecclesie Romam dirigens pro  consensu pape Ioannis in ordinatione sua, pallium ab eodem sibi missum cum litteris priuilegii huius sedis suscepit.

Hic etiam synodum habuit in uilla Trosleio cum episcopis Rhemensis dieceseos, ubi adfuere nonnulli quoque comites: in qua et Isaac comes ad satisfactionem uenit pro his que praue perpetrauerat aduersus Ecclesiam Cameracensem, quoddam castellum Stephani presulis eiusdem urbis dolosa comprehensum peruasione succendens. Pro quo facinore uadatus in hac synodo, centum libras argenti pacatur cum prefato episcopo, satagente Heriberto et aliis qui aderant Francie comitibus. Hic presul monasterium sancti Remigii cum adiacentibus ecclesiis uel domibus muro cingens, castellum ibidem instituit, domum episcopalem cameris reparans, picturis excoluit. Fecit et calicem aureum maiorem cum gemmis in honore Dei genitricis pondo decem librarum. Sed et alia quedam ecclesie  preparauit ornamenta. Ciborium quoque super altare sancte Marie argento aggressus est operire: quod opus, morte preuentus, explere nequiuit. Fertur autem ueneno potatus a domesticis uel familiaribus Heriberti comitis uitam finiuisse.





CONCILIUM RHEMENSE PRAESIDE SEULFO. In quo penitentia indicta est iis qui bello Suessionico inter Robertum et Carolum reges interfuerunt anno 923 [al 924].


 Anno Dominice incarnationis 923, episcopatus autem domini Seulfi secundo, conuenientes sancti Patres, Seulfus scilicet Rhemorum archiepiscopus, Abbo Suessionice urbis episcopus, Adelelmus Laudunensis, Stephanus Cameracensis, item Adelelmus Siluanectensis, Airardus tunc inibi ordinatus Nouiomagensis, cum ceterorum eiusdem Rhemensis dieceseos episcoporum legatis, decreuerunt hanc penitentiam his qui bello Suessionis inter Robertum ac Carolum acto interfuerant iniungendam: uidelicet, ut tribus quadragesimis per tres annos agant  penitentiam, ita ut prima quadragesima sint extra ecclesiam, et Cena Domini reconcilientur. Omnibus uero his tribus quadragesimis, secunda, quarta et sexta feria, in pane, sale et aqua abstineant, aut redimant. Similiter quindecim diebus ante natiuitatem sancti Ioannis Baptiste, et quindecim diebus ante natiuitatem Domini Saluatoris, omni quoque sexta feria per totum annum, nisi redemerint, aut festiuitas celebris ipsa die acciderit, uel eum infirmitate siue militia detentum esse contigerit.




ANNO DOMINI DCCCCXIII.
LEO PAPA uII





NOTITIA HISTORICA.


Leo huius nominis septimus pontificatum adeptus est anno Redemptoris 936, tempore Constantini et Romani imperatorum orientalium; de quo Flodoardus in Chronico predicto anno ista scribit: Ioanne papa fratre Alberici defuncto, Leo quidam Dei seruus Rome papa constituitur. Hic Odonem abbatem Cluniacensem, uirum sanctitate celeberrimum, uocauit Romam, ut inter Hugonem regem Italie, qui Romam obsidere ceperat, et Albericum Rome principem, pacis componende sequestrum ageret. uenit abbas sanctissimus, suaque intercessione apud utrumque hoc obtinuit ut Albericus filiam Hugonis coniugem acciperet, et Hugo obsidionem solueret.

Huius tempore mortuus est Henricus rex Germanie, decus Christiane religionis, qui post multas alias gentes, de quibus supra, Cuusum Danie regem ad Christi fidem conuertit, ipsosque Danos ab hominum immolatione reuocauit, regnique heredem filium suum Othonem, pietate et fortitudine militari sibi non dissimilem, reliquit.

Eodem hoc tempore, ad afflctionem et perturbationem Ecclesie, Manasses Arelatensis episcopus nouam addidit miseriam, quando homo ambitiosus sua sede nequaquam contentus, opera Hugonis regis Italie, non tantum ueronensem, Tridentinam, et Mantuanam, uerum etiam Mediolanensem Ecclesiam inuasit, asserens se id facere exemplo principis apostolorum, qui etiam Romanam, Antiochenam, Alexandrinam Ecclesias simul possedisset. Hec Luitprandus, qui Dei et legum contemptorem peracri inuectura perstringit. Leo cum sedisset annis tribus et sex mensibus, defunctus est  .





LEONIS PAPAE uII EPISTOLAE ET PRIuILEGIA.



I. PRIuILEGIUM PRO MONASTERIO FULDENSI.  Monasterii Saluatoris Fuldensis priuilegia, petente Hadamaro abbate, confirmat:
[Dronke, Cod. diplom. Fuld., p. 315.]


LEO episcopus, seruus seruorum Dei, HADAMARO religioso abbati uenerabilis monasterii Domini Saluatoris, et per te in eodem uenerabili monasterio successoribusque tuis abbatibus in perpetuum.

Summan gerentes sollicitudinem omnium uenerabilium locorum, quantum ex diuino adiutorio possibilitas datur, de eorum stabilitate satagere studemus. Hoc namque studio et diuina placatur clementia, et laus Ecclesie Christi procuratur. Nam potiori et nos  fiducia pro impetranda uenia delictorum eternam pietatem audemus implorare. Et ideo reuerentia tua postulauit a nobis quatenus iam dictum uenerabile monasterium Domini Saluatoris a sancto Bonifacio episcopo constructum in loco qui uocatur Boconia erga ripam fluminis Fuldaha priuilegii sedis apostolice munimine decoretur, ut sub iurisdictione sancte nostre, cui Deo auctore deseruimus, Ecclesie constitutum nullius alterius Ecclesie iurisdictionibus  submittatur. De qua re piis desideriis fauentes hac nostra apostolica auctoritate id quod exposcitur effectui mancipamus secundum priuilegii seriem quod ab antecessore nostro bone memorie Marino huius alme sedis presule inibi perpetualiter factum nobis ostendere sategisti. Et ideo omnem cuiuslibet ecclesie sacerdotem in prefato uenerabili monasterio ditionem quamlibet habere auctoritatem preter sedem apostolicam, et episcopum in cuius diecesi idem uenerabile monasterium constructum esse dignoscitur, cui licentiam concedimus tantum cum opportunitas consecrandi altaris fuerit. Prohibemus ita, ut, nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto iuxta id quod subiectum apostolice  sedi firmitate priuilegii consistit inconcusse dotatum permaneat locisque ac rebus tam eis quas moderno tempore tenet uel possidet quam quas futuris temporibus in iure ipsius monasterii diuina pietas uoluerit augere ex donis et oblationibus decimisque fidelium absque ullius persone contradictione firmitate perpetua perfruatur. Ceterum uero hoc deliberantes decernimus ut congruis temporibus nostre sollicitudini ecclesiastice intimetur, qualiter religio  monastica regulari habitu dirigatur concordiaque conuenienti ecclesiastico ritu mancipetur, ne forte, quod absit, sub huius priuilegii obtentu animus gressusque rectitudinis uestre a norma iustitie aliquo modo retorqueatur. Et neque regi neque episcopo cuilibet uel comiti uel alii magne parueque persone licitum sit quamlibet uim inferre siue aliquam controuersiam facere in rebus uel familiis eiusdem sepedicti uenerabilis monasterii. Et auctoritate nostra interdicimus ut nulla femina inibi ingredi unquam presumat. Nemo in eodem monasterio uenerabili uel in ceteris eius locis placitum habeat. Nemo seruos uel colonos ad aliquod seruitium constringat illis tantum exceptis personis quibus abbas ad utilitatem sue necessitatis assensum prebuerit. Eligendi sibi  abbatem quando opus fuerit fratres inter se potestatem omnimodis habeant secundum regulam sancti Benedicti sine ullius persone contradictione. Tibique, fili dilecte Hadamare, quia te bene eruditum et eloquentem uirum esse nouimus, uerbum Dei predicare auctoritate sancti Petri et concedimus et precipimus. Igitur statuentes apostolica cura decernimus per huius decreti nostri paginam ut quicunque cuiuslibet ecclesie antistes uel quacunque dignitate predita persona hanc priuilegii nostri auctoritatem quam prerogatiua principis apostolorum firmamus temerare presumpserit, nisi cito resipiscat, anathema sit et iram Dei incurrens a cetu sanctorum omnium extorris existat, et nichilominus prefati monasterii dignitas a nobis indulta perpetualiter inuiolata permaneat  apostolica auctoritate roborata. Qui autem custos et obseruator huius nostri priuilegii exstiterit, benedictionem et gratiam a Domino consequatur.

Scriptum per manus Leonis scriniarii sancte Romane Ecclesie in mense Maio, indictione nona. Datum III Idus Maii per manum Nicolai primicerii summe apostolice sedis, anno Deo propitio pontificatus domni Leonis summi pontificis et uniuersalis sexti pape in sacratissima sede beati Petri apostoli primo in mense [Maio] et indictione nona.



II. BULLA PRO CeNOBIO SUBLACENSI.  Monasterio Sublacensi, a Saracenis uastato, bona et priuilegia confirmat, petente »Alberico gloriosissimo principe atque omnium Romanorum senatore.«
[Muratori, Antiq. Ital. uI, 201.]


LEO, episcopus, seruus seruorum Dei, dilectissimo filio LEONI presbytero et monacho atque abbati uenerabilis monasterii sancti Benedicti, quod situm est in Sublaco, tuisque successoribus in perpetuum, etc.

His qui Deo deuote ac sollicite die noctuque sine intermissione laudem persoluunt, remunerationem uel premium a Deo speramus habere, quia pro illorum piis locis restauratione . . . . . . . maxime, qui siue incendio, siue de alia deuastatione, uel ruine . . . . . . pro qua beatissimi Patris nostri Benedicti cenobii, ubi uenerabilis ac dilectissimus filius noster Leo preesse uidetur, ubi etiam amor  magnifici uiri, ac dilectissimi nostri fidelis Alberici caritatis ardore flagrat, tam eius suggestioni, quamque et nostre clementie uigilanti animo ad pristinum statum Domino protegente restaurare et in perpetuum permanere curauimus. Ad hoc enim opus Deus priore nos omni esse permisit, ut qui nostro pastorali exemplo atque sollicitudine subesse noscuntur, condiscant et incunctanter intelligant quod in causis emergentibus sint acturi. Quapropter peccatis et iniquitatibus imminentibus, qui in hoc mundo accrescunt, atque ab antiqui hostis argumento pestifero uolunt diuersa ac multiplicia damna auferre. Et quia dum quodam tempore supradictum monasterium doctoris et confessoris Christi beati Benedicti in loco, qui Sublacus dicitur, igne consumptum,  et ab Agarenis gentibus dissolidatum fuit, ubi non solum ea que usu siue utilitate supertulimus, concremauerunt, uerum etiam et uniuersa instrumenta chartarum, que in ipso uenerabili monasterio tam a Romanis pontificibus, quam etiam a nonnullis Christianis hominibus ob delictorum ueniam sponte fuerunt oblata, omnia pariter cum subsidiis monachorum exusta sunt: quod nos inopinatum opus audiuimus, satis perterruit, tamen pro mercede et remedio anime nostre, nostrique dilectissimi filii, uidelicet Alberici gloriosissimi principis, atque omnium Romanorum senatoris, et uestre restaurationis post damna sepe dicti monasterii possessiones, chartulasque consumptas, etc., per hoc apostolicum priuilegium, sicut a predecessoribus  nostris Nicolao et Ioanne quondam pontificibus, uel aliis, etc.

Scriptum per manus Leonis scriniarii sancte Romane Ecclesie mense Iulio, indictione IX. Bene ualete.

Datum u Idus Iulias per manum Nicolai primicerii summi apostolice sedis, anno primo domni Leonis sexti pape.



III. BULLA PRO MONASTERIO CLUNIACENSI.  S. Odoni abbati Cluniacensi et eius successoribus Escutiole curtis possessionem asserit.
[Bullar. Cluniac., 3.]

LEO episcopus, seruus seruorum Dei, ODONI uenerabili  abbati Cluniacensis monasterii, suisque successoribus in perpetuum.

Desiderium quod religioso proposito et sanctorum locorum stabilitati pertinere monstratur, sine aliqua est, Deo auctore, dilatione perficiendum. Et quoties in quibusdam eius utilitatibus commodisue noster assensus, et solitum apostolice auctoritatis exposcitur presidium, ultro benignitatis intuitu nos conuenit subuenire, et ratum pro integra securitate ex ratione solidare, ut ex hoc et ipsius uenerabilis loci salus et indemnitas procuretur, et nobis quoque lucri potissimum premium a conditore omnium Deo in sidereis arcibus prescribatur. Igitur quia postulauit a nobis tua reuerentia quatenus confirmaremus  tibi tuoque monasterio curtem nomine Escutiolam cum ecclesiis, casis, terris, campis, pratis, pascuis, siluis, salictis, arboribus pomiferis, fructiferis uel infructiferis diuersi generis, puteis, fontibus, riuis aque perennis, ac cunctis adiacentibus suis cultis uel incultis una cum famulis masculis et feminis ibidem uel ubique residentibus, cum omnibus ad ipsam curtem generaliter et in integro pertinentibus sitam in comitatu Matisconensi uel Eduensi, quam uir bonus Gaufredus comes tam pro redemptione anime sue, quam parentum suorum, per chartule seriem donauit predicto monasterio: nos uero inclinati tuis precibus, qui uicem apostolicam retinemus, et quibus cura est omnium Ecclesiarum commissa, maxime istius monasterii, quod  iuri subiectum est, ita confirmamus sicut supradictus Gaufredus comes per chartule seriem supradicto monasterio donauit: ut nullus homo paruus magnusue, uel cuiuscunque dignitatis audeat uel presumat contra hoc nostrum priuilegium in supradicta curte, uel in aliis rebus ad ipsam curtem pertinentibus, inuasionem, uel molestiam, aut inquietudinem facere; sed ab ista presenti decima indictione, ipse res per nostram apostolicam auctoritatem secure et quiete perpetualiter in eodem monasterio permaneant. Pro quo etiam sub diuini iudicii obtestatione promulgantes decernimus, ut nullo ingenio aut argumento auferre audeant; potius autem iure perpetuo in eodem uenerabili monasterio, ut superius affixum est, proficiant, et in potestate atque ditione  Odonis abbatis, uel omnium successorum suorum abbatum seu monachorum ibidem Deo seruientium permaneant disponenda atque possidenda. Si quis autem temerario ausu contra huius nostre apostolice preceptionis seriem a nobis promulgatam uenire uel agere tentauerit, sciat se domini nostri apostolorum principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini Dei et Saluatoris nostri Iesu Christi in eternum ignem concremandum, simulque et in uoraginem tartareumque chaos demersus cum impiis deficiat. Qui uero pio intuitu custodes, et obedientes, atque obseruantes huius nostre salutifere preceptionis  exstiterint, benedictionis gratiam et celestis retributionis eterna gaudia a iusto iudice Domino Deo nostro consequi mereantur.



Iu. PRIuILEGIUM PRO EODEM MONASTERIO.  S. Odoni abbati Cluniacensi et successoribus eius Sauinias curtem asserit.
[Bullar. Cluniac., 3.]

LEO episcopus, seruus seruorum Dei, ODONI uenerabili abbati Cluniacensis monasterii, suisque successoribus in perpetuum.

 Desiderium quod religioso proposito et sanctorum locorum stabilitati pertinere monstratur, sine aliqua est, Deo auctore, dilatione perficiendum; et quoties in quibusdam eius utilitatibus commodisue noster assensus, et solitum apostolice auctoritatis exposcitur presidium, ultro benignitatis intuitu nos conuenit subuenire, et ratum pro, integra securitate ex ratione solidare, ut ex hoc et ipsius uenerabilis loci salus et indemnitas procurentur, et nobis quoque lucri potissimum premium a conditore omnium Deo in sidereis arcibus prescribatur. Igitur quia postulauit a nobis tua reuerentia quatenus confirmaremus, tibi tuoque monasterio curtem que uocatur Cauinie cum casis et uineis, seu terris et siluis, campis, pratis, pascuis, salictis, arboribus pomiferis,  fructiferis uel infructiferis diuersi generis, puteis, fontibus, riuis aque perennis, ac cunctis adiacentibus suis cultis uel incultis, una cum famulis masculis et feminis ibidem, uel ubique residentibus, et cum omnibus ad suprascriptam curtem, generaliter et in integro pertinentibus, sitam in comitatu Matisconensi, quam pie memorie Rodulphus pro redemptione anime sue, atque parentum, fratrisque sui Hugonis, per precepti paginam donauit predicto monasterio: nos uero inclinati precibus tuis, qui uicem apostolicam retinemus, et quibus cura omnium ecclesiarum commissa est maxime istius monasterii quod iuri sancte Romane atque apostolice ecclesie nobisque subiectum est, ita confirmamus, sicut per preceptum predictus Rodulphus donauit  supradicto monasterio, ut nullus homo paruus magnusue, uel cuiuscunque dignitatis, audeat uel presumat contra hoc nostrum apostolicum priuilegium in supradicta curte, uel in aliis rebus ad ipsam curtem pertinentibus, aliquam inuasionem, uel molestiam, aut inquietudinem facere: sed ab ista decima indictione, iste res per nostram apostolicam auctoritatem secure et quiete perpetualiter in eodem monasterio permaneant: pro quo etiam sub diuini iudicii obtestatione promulgantes decernimus, ut nullo ingenio aut argumento auferre audeant; potius autem iure perpetuo in eodem uenerabili monasterio, ut superius affixum est, proficiant et in potestate atque ditione Odonis abbatis, uel omnium successorum suorum abbatum, seu monachorum  ibidem Deo seruientium permaneant disponenda atque possidenda. Si quis autem temerario ausu contra huius nostre apostolice preceptionis seriem a nobis promulgatam uenire uel agere tentauerit, sciat se Domini nostri apostolorum principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini Dei et Saluatoris nostri Iesu Christi in eternum ignem tartareumque chaos demersus, cum impiis deficiat. Qui uero pio intuitu custodes et obedientes atque obseruatores huius nostre salutifere preceptionis exstiterint, benedictionis gratiam, et  celestis retributionis eterna gaudia a iusto iudice Domino Deo nostro consequi mereantur. Amen.



u. LEONIS uII EPISTOLA AD GERHARDUM LAUREACENSEM ARCHIEPISCOPUM.  Pallium ad eum mittit.
[Apud Mansi, Conc. t. XuIII, 376.]

LEO episcopus seruus seruorum Dei, reuerendissimo et sanctissimo confratri nostro GERHARDO sancte Laureacensis Ecclesie acrhiepiscopo omnibus diebus uite tantum tue exhinc amodo.

 Si pastores ouium solem geluque pro gregis  sui custodia die ac nocte ferre contenti sunt, et ne qua ex eis aut errando pereat, aut ferinis laniata morsibus rapiatur, oculis semper uigilantibus circumspectant; quanto sudore, quantaque cura debeamus esse peruigiles nos, qui pastores animarum dicimur, attendamus, et susceptum officium exhibere erga custodiam dominicarum ouium non cessemus, ne in die diuini examinis pro nostra desidia ante summum pastorem negligentie reatus excruciet. Unde modo honoris reuerentia sublimioris inter ceteros iudicamus [iudicamur, HARD.]. Pallium autem fraternitati tue ad missarum solemnia celebranda concedimus, quo tibi, non aliter Ecclesie tue priuilegiis in suo statu manentibus, uti largimur, non solum in die consecrationis chrismatis, ac  sancte et uenerande Resurrectionis Domini nostri Iesu Christi, seu in natalibus sanctorum apostolorum atque beati Ioannis Baptiste, necnon in festiuitatibus sancte Dei genitricis Marie, simulque in Domini nostri Natiuitatis die, pariterque in solemnitatis Ecclesie tue die, et natalitio tuo die; uerum etiam in consecratione episcoporum et presbyterorum, et quando a te synodus celebratur, si forte conuenticulum illic fuerit neophytorum, qui ad fidem tua exhortatione sunt perducendi, necnon in festiuitate sancti Stephani protomartyris, sanctique Laurentii, et illorum sanctorum qui corporaliter in tua requiescunt parochia, uti concedimus die, sicut a predecessore nostro domino Gregorio huius alme  sedis presule sancitum est. In secretario uero tua fraternitas pallium induere debet, et ita ad missarum solemnia proficisci, et nichil tibi ausu, temeritate presumptionis arrogare; ne, dum in exteriori habitu inordinate aliquid arripitur, ordinate etiam que licere poterant amittantur. Cuius quoniam indumenti honor modesta actuum uiuacitate seruandus est, hortamur ut et morum tuorum ornamenta conueniant, quatenus auctore Deo recte utrobique possis esse conspicuus. Itaque uita tua filiis tuis sit regula: in ipsa, si qua tortitudo illis ingesta est, dirigant: in ea quod imitentur aspiciant; in ipsa se  semper considerando proficiant, ut tuum post Deum uideatur esse beneficium quod uixerint. Cor ergo neque prospera, que temporaliter blandiuntur, extollant, neque aduersa deiiciant; sed quidquid illud fuerit, uirtute patientie deuincatur. Nullum apud te locum odia, nullum fauor indiscretus inueniat. Benignum te sentiant boni, districtum mali cognoscant; insontem apud te culpabilem suggestio mala non faciat; nocentem gratia non excuset. Remissum te delinquentibus non ostendas, ne quod ultus non fueris, perpetrari permittas. Sit in te et boni pastoris dulcedo, sit et iudicii seuera districtio, unum scilicet quod innocenter uiuentes foueat, aliud quod inquietos feriendo a prauitate compescat. Sed quod nonnunquam propositorum scelus, dum districtus  malorum uult uindex existere, transit in crudelitatem correctio, iram iudicio refrena, et censura discipline sic utere, ut et culpas ferias, et a dilectione personarum, quas corrigas, non recedas. Misericordem te, prout uirtus patitur, pauperibus exhibe. Oppressis defensio tua subueniat, opprimentibus modesta correctio contradicat. Nullius faciem contra iustitiam accipias, nullum querentem iustitiam despicias, custodia in te equitatis excellat, ut nec diuitem potentia sua aliquid extra uiam apud uos suadeat rationis audere, nec pauperes de sua faciat humilitas desperare: quatenus Deo miserante talis possis existere qualem sacra lectio precipit, dicens: Oportet episcopum irreprehensibilem esse . Sed his omnibus salubriter uti poteris, si  magistram caritatem habueris, quam qui secutus fuerit, a recto aliquando tramite non recedit. Ecce, frater carissime, inter multa alia, ista sunt sacerdotii, ista pallii: que si studiose seruaueris, quod foris accepisti intus habes. Fidem autem quam in tuis epistolis breuiter assignasti, licet latius explanare debueras, Redemptori tamen nostro gratias agimus, quod eam in ipsa breuitate ratam esse cognouimus. Sancta Trinitas fraternitatem uestram gratie sue protectione circumdet, atque in timoris sui uia nos dirigat, ut post huius amaritudines ad eternam simul peruenire dulcedinem mereamur. Amen.



uI. EPISTOLA LEONIS uII AD HUGONEM FRANCORUM REGEM ET MONASTERII S. MARTINI TURONENSIS ABBATEM.  uetat ne in B. Martini monasterium aditus detur mulieribus.
[Apud Mansi, Conciliorum tom. XuIII.]


LEO episcopus, seruus seruorum Dei, glorioso principi Francorum, filio nostro, HUGONI uidelicet abbati beatissimi Martini, et perpetuis successoribus in perpetuum.

 Conditor uniuersitatis atque dispositor Christus Dominus, per sacrosanctum sue Incarnationis mysterium, uniuersalem Ecclesiam sibi copulare dignatus est, diuersos uero sanctos in eadem Ecclesia quasi diuersa in uno corpore membra disposuit: et unumquemque, prout interno eius consilio placuit, in ipsius Ecclesie corpore, cuius ipse caput fieri dignatus est, mirabiliter ordinauit: quosdam excellentius decorans, ut sicut membra in corpore quedam honestiora sunt, et suis officiis apta, ita et in Ecclesia uel excellentior, uel inferior quisque uices suas ipso auctore disponente conuenienter expleat, ut scilicet, iuxta apostolum, stella differat a stella in claritate . At uero inter eos quos diuina dispensatio sublimius euexit, predictus  beatissimus Martinus Turonice sedis archiepiscopus non mediocriter effulget, cuius uidelicet gloriam uniuersalis Christianitas attestatur, que illum, diuino instinctu quodam, speciali affectu communiter amat, ita ut nusquam alio post sanctorum apostolorum limina de tam longinquis et diuersis nationibus confluant oratores, sicut faciunt ad ipsius uenerabile sepulcrum. Nam et ipse sacer locus ubi quiescit, in magna reuerentia etiam ab antiquis diebus non solum apud uulgares, sed et apud excellentissimos reges ac principes fuit, sicut nonnulli uestrum uidendo sciunt. Ut enim audiuimus, nulli unquam femine intra ambitum monasterii, etiam sub tempore paganorum, permittebatur accessus. Cum uero necesse fuit ut propter illorum  incursionem in ciuitate collocaretur, plangebant sui cultores, quia non ualebant eum sic in tanta reuerentia, ut olim, uenerari, nec mulierum prohibere concursum. Ob quod etiam iuxta eius basilicam fundari murum studuistis, ut ita uel ab incendio defendi, uel in pristina honestate posset ipse locus haberi. Sed res in contrarium uersa est, quia per occasionem castelli mulieribus et impudens et libera conuersatio est, cum tamen hoc nil aliud facit, nisi sola negligentia et tepor seruitorum eius. Siquidem ueniet dies iudicii, et unusquisque in suo ordine insurget, et manifestum erit per quos religio sit erecta, uel per quos neglecta. Dolendum nobis est tempora iam periculosa uenisse, et sic apparet caritatem  apud multos refrixisse, iniquitatem uero nimium superabundasse. uerum quia sancta Ecclesia beato Petro apostolorum principi specialiter commissa est, et per eum successoribus eius, necesse est ut quisque nostrum, prout Deo largiente potuerit, eiusdem Ecclesie, quousque indiget, utilitatem per aliquam auctoritatem sustentet. Et idcirco uidetur nobis ut uestram negligentiam que est erga cultum illius loci sanctissimi, per nostrum interdictum commoneamus.

Itaque in primis obseruamus in Domino, ut tu abbas excellentissimus Hugo, et ipsius cenobii prepositi, curam summopere adhibeatis, quatenus per  totum ueteris muri ambitum, usque ad uiam que iuxta latus basilice aquilonare uergit, nulla, postquam hanc epistolam uideritis, femina licentiam habeat commorandi, sed nec intrandi quidem, nisi solius causa orationis. Si quis uero de ministris hoc apostolicum interdictum neglexerit, aut aliqua femina intrare presumpserit, tandiu excommunicatus sit, quousque promissa emendatione absolui mereatur. Sin autem, quia per audaciam et contemptionem ad hoc transgrediendum pertinax exstiterit, illum prorsus, uel illam. excommunicamus. Obseruantibus hec gratia et pax Christi per suos apostolos et beati Martini preces multiplicetur.

Scriptum per manum Theodori notarii et scriniarii sancte Romane Ecclesie in mense Ianuario,  et indictione undecima, Ludouico Francorum rege  .



uII. LEONIS uII PRIuILEGIUM PRO MONASTERIO CLUNIACENSI. Petente Odone abbate confirmat Cluniacense cenobium cum omnibus rebus ad ipsum pertinentibus liberum ab omni dominatu cuiuslibet persone, prohibetque ne unquam ulli, aut canonico, aut laico, aut etiam abbati monacho, nisi regulariter uiuenti commendetur. Libertatem quoque electionis ipsius abbatis asserit.

LEO episcopus, seruus seruorum Dei, ODONI religioso abbati Cluniacensis cenobii in honore summorum apostolorum Petri et Pauli consecrati, quod a Guillelmo Aquitanorum duce constructum est, et per te tuis successoribus in perpetuum.

 Sicut pietati fidelium patet, uniuersalis Ecclesie cura beato Petro specialiter commissa est, et per ipsum successoribus eius. Quapropter nostro moderamini conuenit, ut nos, qui Deo auctore sancte sedi Romane presidemus, quibuslibet fidelibus secundum religionem uiuentibus uel conuersantibus pia beneuolentia subueniret, ubi forte nostrum suffragium indigent uel expetunt, certatim satagamus. Et idcirco predictum Cluniacense cenobium, primo quidem pro amore beatorum apostolorum quibus consecratum est, ac pro religione que ibidem tenetur, deinde etiam pro dilectione filiorum nostrorum, uidelicet regum Hugonis atque filii ipsius Lotharii, qui locum ipsum, ut audiuimus, multum fouent, sublimare atque solidare per nostram apostolicam  auctoritatem decreuimus. Itaque, sicut in priuilegiis predecessoris nostri Ioannis pape continetur predictum cenobium ab omni dominatu cuiuslibet persone, omnesque res ad ipsum pertinentes, quas nunc uel monachi tenent, uel iuste acquisituri sunt, liberum et absolutum esse precipimus; Romane tantum sedi, sicut in testamento bone memorie Guillelmi continetur, ita sit subiectum, ut nunquam aut canonico, aut laico, aut etiam abbati monacho nisi regulariter uiuenti commendetur. uillas uero quas ibidem pie memorie Rodulphus rex contulit ob hoc ad predictum cenobium ex  toto confirmanus: quia licet, ut fertur, ad Lugdunensem uel Matisconensem ecclesiam pertinuerint, non est tamen aliquis tam longeue etatis, qui unquam in predictis ecclesiis uestituram de illis uillis ullam habere uidisset. Et quia prestitutum legale tempus ad recuperandas huiusmodi querelas pertransiit, omnis repetitio conquiescat. Ceterum de ordinando abbate et de immunitate rerum ipsius cenobii, sicut in iam dictis priuilegiis continetur, sit perpetualiter obseruatum. Si uero illa predia, que predicti reges filii nostri eidem loco contulerunt, uel aliquid aliud de rebus, aut de cenobio quod uocatur Carilocus, quod noster antecessor per auctoritatem priuilegii ad ipsum Cluniacum dedit, aliquid usurpare aut retinere presumpserit, hunc  excommunicamus. Ceterum cunctos qui adiutores ipsius cenobii uel fraternitatis in bono fuerint, hos quantum potestas nobis a Deo per beatum Petrum collata est, sicut sancte Ecclesie fideles a suis peccatis preteritis, si se emendare uoluerint, absoluimus, et illos qui contrarii quolibet modo exstiterint, sub anathematis uinculo, ut iam dictum est, nisi resipuerint, usque in diem Domini obligamus. Pax et gratia Christi obseruantibus multiplicetur.

Scriptum per manus Leonis notarii et scriniarii sancte Romane Ecclesie in mense Ianuario, indictione XI. Capellam autem Petronnano, que contraria est ecclesie beati Petri de Lango, sicut actum est in concilio episcoporum apud Cabilonem, funditus excommunicamus, et omnibus sacerdotibus precipimus  ex Dei et S. Petri auctoritate, uel nostra, ut nullus in ea diuinum officium agere presumat.



uIII. LEONIS uII PRIuILEGIUM PRO MONASTERIO S. BENEDICTI FLORIACENSI.  Monasterii S. Benedicti Floriacensis disciplinam, ab Odone abbate et Hugone, duce Francorum, restitutam, et possessiones et priuilegia confirmat.
[Apud Mabill. Acta SS. ord. S. Bened., u, 907.]

LEO episcopus, seruus seruorum Dei, ODONI religioso abbati uenerabilis monasterii sancti Benedicti, qui et Floriacensis, in quo ipse requiescit in corpore, ac per te in eodem monasterio uenerabili, tuisque successoribus in perpetuum.

 Conuenit apostolico moderamini pia religione pollentibus benigna compassione succurrere, et poscentium animis alacri deuotione assensum impertiri. Ex hoc enim lucri potissimum premium apud conditorem omnium Deum obtinere confidimus, dum uenerabilia loca nostro fuerint adminiculo reparata. Et in hoc debemus omne studium habere: ut quia nostris peccatis exigentibus rerum ordo nimis turbatus est, illum, inquantum Deo largiente possumus, sustentare curemus. Inde ergo ualde gauisi sumus, quia predictum cenobium beatissimi Benedicti, qui est Pater et dux monachorum, reflorescere ad normam monastice religionis audimus. Nam cum ille monasticus ordo nimium ubique sit imminutus,  spes nobis inest, quia si in illo cenobio, quod est quasi caput ac principium, obseruantia religiosa refloruerit, cetera circumquaque posita, quasi membra conualescant. Ut enim ait Apostolus, gaudente uno membro reliqua membra congaudent; sic econtra omne caput languidum, et omne cor merens . . . A planta pedis usque ad uerticem non est in eo sanitas . . . Ut ergo . . . conuersationis . . . sicut certa uerissimaque relatione comperimus, quod filius noster Odo uenerabilis abbas in hoc monasterio, et uenerabilis uir Hugo, uidelicet dux Francorum, ibidem nuper stabilierunt, alacrius et securius in regulari disciplina proficiat; omnimodis loco illi fauere ac suffragari nostra apostolica ammonitione ac autoritate prouidere decreuimus. Itaque per illam  auctoritatem et potestatem, quam Christus Dominus noster in beato Petro apostolorum principe rectoribus sancte Ecclesie concessit, per eius quoque apostolice nostre auctoritatis [decretum] constituimus atque ordinamus, ut nunquam locus ille, aut res quelibet ad ipsum pertinentes, sub alicuius potestate, nisi tantum regi submittatur; neque ipse rex, uel aliquis princeps, unquam ipsum locum tradat aut episcopo, aut canonico, uel alicui abbati, siue laico homini, aut cuilibet persone ad dominandum: sed sicut predictus Pater Benedictus constituit, talem post discessum supradicti abbatis Odonis monachi habeant, qualem omnis congregatio, uel minima pars saniori consilio secundum Deum elegerint, siue de ipsa congregatione, siue de alia qualibet  monastica fraternitate fuerit. Si autem  talem personam eligere maluerint, qui uel per munus, uel per cupiditatem inanis glorie preesse uoluerit; hoc per nomen Domini et sancte genitricis eius, in cuius honore locus ipse dedicatus est, necnon et beati Petri omnium Ecclesiarum principis, omnimodis prohibemus. Et quicunque uel de ipsis monachis, uel de quolibet ordine qualiscunque persona, aut in ordinando abbate, aut in lesione rerum, siue in detrahenda uel impedienda conuersatione, quam nouelli fratres tenere uisi sunt, contrarius exstiterit, hunc sub anathematis uinculo innodamus, donec humiliatus resipiscat. uillas uero quas in opus fratrum per testamenti auctoritatem ab antiquis constat esse decretas, id est ipsam uallem  totam, et Caput-Ceruium, et Eueram, et Arminicurtem, et Diacum, atque Toriacum, et Sarmaciola, uel quod apud Stampas habere uidetur, et uinolium, siue cetera quecunque in predicto testamento continentur, ita sibi communiter fratres habeant, ut nec ipse abbas, nec aliqua persona in potestate alterius quidquam dirigere possit. In ordinando autem abbate tam rex, quam episcopi, uel boni principes, uel laici, hanc potestatem iuxta beati Benedicti preceptum habeant, ut prauorum non permittant preualere consensum: sed talem constituant, qui secundum regulam, et religiosas predictorum Patrum consuetudines preesse studeat. Quia uero iam dictus ordo nimis pene ubique erat  preuaricatus, et nonnulli fratres in quibusdam cenobiis ingemiscunt, quod nec ipsi absque proprietate conuersari, uel alios habere uolentes emendare non possunt, uisum nobis est ut hanc licentiam tribuamus, quod eis qui uoluerint studio meliorande uite ad ipsum ducem monachorum confugere, a suis abbatibus non negetur: sed tandiu liceat illis permanere iuxta consuetudinem, quam inuenerint apud fratres predicti cenobii, quousque in suis monasteriis ordo regularis florere uideatur. Econtra permittimus, ut si alicui de . . . . . onerosa fuerit, ut suo potius detrimento . . . . . . . discedat, ut non alios inquietet. Ceterum immunitas . . . . . auctoritatis nostre constituta sic illibata in omnibus locis, [ut nulla] potestatis persona familiam distringere, aut res ipsas usurpare,  aut inquietare presumat. uerum ut hec omnia firmius teneantur, quicunque adiutores ipsius cenobii fraternitatis in bono fuerint, hos, quantum nobis potestas a Deo per beatum Petrum collata est, sicut sancte Ecclesie fideles, si emendare uoluerint, absoluimus; illos uero qui contrarii quolibet modo exstiterint, sub anathematis uinculo, ut iam dictum est, nisi resipuerint, usque in diem Domini obligamus. Pax et gratia Christi obseruantibus multiplicetur.

Scriptum per manum Theodori notarii et subdiaconi S. R. E. in mense Ianuario, indictione XI. Bene ualete. Datum u Idus Ianuarii per manum Nicolai primicerii summe apostolice sedis, anno Deo propitio pontificatus domini nostri Leonis pontificis  et uniuersalis uII pape in sacratissima sede beati Petri apostoli III, in mense et indictione suprascriptis.



IX. LEONIS uII EPISTOLA AD GUIDONEM LUGDUNENSEM, TUTELONEM TURONENSEM, etc.  Miserabilem Ecclesie statum deflet; de regulari disciplina in monasterium Floriacense ab Odone abbate reducta.
[Apud Mabill. ubi supra.]

LEO episcopus, seruus seruorum Dei, fratribus et filiis, uidelicet archiepiscopis, atque eorum suffraganeis, GUIDONI Ecclesie Lugdunensis, TUTELONI  Turonensis, GERUNCO Bituricensis, GERLAUNO Senonensis, ARTALDO Rhemensis, atque successoribus eorum in perpetuum.

Sicut uestra fides et pietas non ignorat, intantum Christus Dominus noster sanctam Ecclesiam dilexit, ut eam proprio sanguine compararet, quam et ceteris quidem apostolis et eorum successoribus commendauit. Sed maxime per ipsorum principes beatissimum Petrum et Paulum hanc disponere decreuit: quorum successores tam in hac sancta sede, quam ubique terrarum, quicunque ex fide uixerit, eamdem quisque in suo tempore iuxta apostolice institutionis formam regere studuerunt. Sed, ut considerantibus palam est, in his nostris diebus tempora periculosa uenerunt, et frigescente caritate  nimium superabundat iniquitas: ita ut rerum ordo totus pene turbatus sit, et nullus iam locus religioni restare uideatur. Nos uero  nec ex aduerso ascendere, nec impietatem reprimere certamus: sed quidquid aliud est quod religioni aduersatur, clausis mentalibus oculis negligenter transilimus. Porro, quamuis inertes et desidiosi, nostram negligentiam minime pertimescamus, ignorare tamen non possumus, quod de nostra uillicatione Deo rationem reddituri sumus. Quapropter, karissimi, nitamur, quantum per diuinam gratiam possumus, ut a custodienda religione uel piis actibus ex toto uacui non inueniamur. Ut autem ad rem ueniamus ob cuius occasionem ista dicere cepimus, intimatum est nobis, etiam et certa  uerissimaque relatione comperimus, quod filius noster Odo uenerabilis abbas ex monasterio admodum reuerendo, uocabulo Floriaco, quod est in honore sancte Dei genitricis Marie et sancti Petri constructum, ubi requiescit egregius Pater domnus noster beatissimus Benedictus, decus uidelicet gemmaque monachorum, regularem conuersationem ex traditione suorum predecessorum tenere aliquatenus cum suis fratribus inibi Deo seruientibus uideatur. Hunc ergo ordinem in predicto loco, Deo fauente, aliquatenus, ut audiuimus . . . . . Sic desinit Floriacense exemplum, quod utinam integrum haberemus.



X. PRIuILEGIUM PRO MONASTERIO SUBLACENSI. Leoni, monasterii S. Benedicti Sublacensis abbati, et eius successoribus, »interuentu sui dilecti spiritualis filii Alberici, gloriosi principis et senatoris,« monasterium S. Erasmi in Celio monte regendum tradit.
[Cocquel. I, 246.]


LEO episcopus, seruus seruorum Dei, dilecto filio LEONI monacho presbytero, atque abbati uenerabilis monasterii sancti Benedicti apud Sublacum, sancteque tue congregationi, successoribusque tuis eiusdem monasterii in perpetuum.

Credite speculationis cura impellimur, necnon Christiane religionis ardore pro studio diuini cultus permouemur, pro uenerabilium locorum stabilitate, atque Deo seruientium securitate anxios esse, ut hoc proueniente pio labore animo Christo dicate,  que se illi diebus et noctibus seruire decreuerunt, imperturbate perseuerent, necnon ille permaneant firme, que a Christianis in Dei laudem constructe sunt. Quia igitur monasterium sancti Christi martyris Erasmi quod in hac ciuitate Romana in Celio monte constructum est, omnino iam elapso tempore congregatione seruorum Dei nudatum esse constat, et solitudine, nullo in eo aut preposito, aut monacho habitante preuidimus interuentu nostri dilecti spiritualis filii Alberici gloriosi principis, et senatoris predictum monasterium sancti Erasmi uobis committere, et eidem uestro monasterio Sublacensi sociare pro refugio, et utilitate congregationis fratrum in eodem uenerabili loco laudes Domino Deo  nostro exsoluentium. Decernimus in perpetuum, ne, quod absit, a persecutione paganorum, uel ab iniquis hominibus supradictum monasterium sancti Benedicti destruatur; ideo iam dictum monasterium sancti Erasmi cum cellis, domibus aliisque edificiis, parietibus suis, in circuitu eius, una cum hortis, terris, sementalibus, oliuetis, arboribus fructiferis et omnibus suis pertinentiis, sitis Rome in regione secunda, ante uenerabilem sancti Christi protomartyris Stephani ecclesiam in predicto Celio monte, inter hos affines. A primo latere est curtis Gregorii integra, et uia publica, et domuncula Petri Ioannis, et domuncula plurium hominum, aliorumque edificiorum cum crypta, et terra sementaria, uulgo appellata Centum Scutorum: a secundo latere terra  sementaria Leonis religiosi presbyteri, et uia publica, que ducit ad decennias: a tertio latere terra sementaria heredum Adriani, quondam de Balneo Neapolitano, et hortum uineatum Sergie nobilis femine: a quarto latere est domuncula oratorii sanctorum Cosme et Damiani: e uia publica pars confinium monasterii sancti Erasmi cum omnibus ad se pertinentibus, tam intus, quam extra, et circa se, seu ubicunque posita fuerat una cum casali, quod appellatur Quintum, omnibusque suis pertinentiis in integrum a presenti undecima indictione uobis, uestrisque successoribus eiusdem monasterii abbatibus concedimus et confirmamus in perpetuum cum timore Dei regendum, et detinendum ad usum, et utilitatem predicti monasterii Sublacensis. Pro  quo sub diuini iudicii obtestatione promulgantes decernimus, ut nulli unquam nostrorum successorum pontificum, aut cuiuscunque dignitatis persona, aut conditionis sit, audeat a uestra iurisdictione auferre, aut aliquam lesionem inferre, quouis ingenio, seu argumento, quin potius in iurisdictione uestri monasterii stabiliter possidenda permaneant. Si quis autem id presumpserit, sciat se anathematis uinculo innodatum, atque a regno Dei alienum, nisi resipuerit, et cum diabolo, eiusque atrocissimis penis, et cum Iuda traditore Domini Dei et Saluatoris nostri Iesu Christi eterno igne comburendum, et in uoraginem, tartareumque chaos demergendum cum impiis se sciat. Qui uero pio intuitu custodes, et obedientes obseruatores huius nostre salutifere  preceptionis exstiterint, benedictionis gratiam et celestis retributionis mercedem a iusto iudice promereantur.

Scriptum per manum Leonis sancte Romane Ecclesie scriniarii in mense Februario, suprascripta indictione undecima. Bene ualete. Datum quinto Idus Februarii per manum Nicolai primicerii pontificatus anno tertio.



XI. LEONIS uII EPISTOLA AD WIDONEM LUGDUNENSEM, TEOTOLONEM TURONENSEM, etc.  Illis monasterium S. Marie et S. Petri Riuipullense commendat, cuius bona qui inuaserit, eum anathematizari iubet.
[Apud Marcam, in Append. ad Marcam Hisp., p. 851.]


LEO episcopus, seruus seruorum Dei, dilectissimis fratribus et filiis, uidelicet archiepiscopis et episcopis atque eorum successoribus, WIDONI Ecclesie Lugdunensis, TEOTOLONI Turonensis, GERUNCONI Biturigensis, GERLAUNO Senonensis, ARTALDO Rhemensis, AIMERICO Narbonensis, RICULFO Elenensis, GODMARO Gerundensis, WILLARANO Barchinonensis, WADAMIRO Ausonensis, WISADO Urgellensis, atque eorum successoribus in perpetuum.

Sicut uestra pietas non ignorat, intantum Christus Dominus noster Ecclesiam dilexit, ut eam proprio  sanguine compararet: quam et ceteris quidem apostolis et eorum successoribus commendauit, sed maxime per ipsorum principes beatissimum Petrum et Paulum hanc disponere decreuit: quorum successores tam in hac sede quam ubique per orbem terrarum, quicunque ex fide uixerunt, eamdem quisque suo tempore iuxta apostolice institutionis formam, regere studuere. Sed, ut considerantibus palam est, in his nostris diebus tempora periculosa uenerunt, et frigescente caritate, fit ut nullus iam locus religioni restare uideatur. Nos uero, quod nimis dolendum, nec ex aduerso ascendere, nec impietatem reprimere certamus; sed quidquid illud est quod religioni aduersatur, clausis mentalibus oculis negligenter transilimus. Porro quamuis inertes  et desidiosi nostram negligentiam minime pertimescamus, ignorare tamen non possumus quod de nostra uillicatione Deo rationem reddituri sumus. Quapropter, karissimi, nitamur, quantum per diuinam gratiam possumus, ut a custodia religionis uel piis actibus ex toto uacui non inueniamur. Ut autem ad rem ueniamus, ob cuius occasionem ista dicere cepimus, intimatum est nobis et iam certa uerissimaque relatione comperimus quod filius noster Arnulfus uenerabilis abbas in monasterio admodum reuerendo uocabuli Riopollensis, quod est constructum inter duo flumina Tezer et Freber in honore sancte Dei genitricis Marie et sancti Petri, ubi beatissimi Benedicti domni nostri uidetur ordo seruari, qui est decus gemmaque monachorum, cuius regularem  traditionem auctoritate predecessorum suorum tenere aliquatenus cum suis fratribus inibi Deo militantibus uidetur. Hunc ergo ordinem in predicto loco Deo annuente aliquatenus, ut audiuimus, reflorescentem toto nisu in his. que ad nos pertinent, refouere decreuimus. Et idcirco hanc apostolice auctoritatis epistolam uice apostolorum principis beati Petri, quam tenere, ac si indigni, cernimur, uestre benignitati pro eodem filio nostro Arnulfo abbate et eius successoribus et eiusdem monachis dirigimus, obsecrantes et precipientes ut, sicut de uestra communi obedientia necnon sollicitudine confidimus, in his que ad curam pastoralem pertinent, non negligatis subuenire illorum necessitatibus.  Ubicunque autem hec unanimis fraternitas in Dei seruitio, isdemque locus iam Deo fauente tam in religione quam etiam in prediis et in uillis spatiatus est et excreuit, similiter et circum adherentia seu procul posita loca sanctorum omnipotenti Domino seruientium cum sancta religione, statuimus ut, si quis uiolentus et rapax inquietare, aut ipsas res diripere, uillasque cum omnibus adiacentiis suis siue appenditiis suis et omnibus que ad ipsius sancti monasterii Riopullensis monachos et eiusdem sancte congregationis regulariter uiuentes pertinent, infringere tentauerit uel presumpserit, precipimus episcopo Guadamiro sedis Ausonensis, in cuius diecesi ipsum situm est monasterium, uel omnibus successoribus eius, ut mea uice per exemplar huius pagine,  quisquis ille fuerit, nostra commonitione conueniatis et si potestis emendate et corrigite. Et si quidem emendauerit, gratiam et communionem intra sancte matris Ecclesie gremium ei permittimus. At si rebellis et improbus mea uestraque commonitione peccata emendare noluerit, uice beati Petri precipimus quatenus illum furem et uiolatorem sancte Dei Ecclesie omnes supra nominati archiepiscopi et episcopi cum uestris successoribus sub anathematis uinculo innodate [innodetis], sitque pars eius cum Datan et Abiron, quos et terra pro illorum uiuos absorbuit superbia. Fiantque filii eius orphani et uxor eius uidua, paruuli [nutantes] transferantur filii eius, et mendicent, et eiiciantur de habitaculis suis; scrutetur fenerator omnem substantiam eius, et diripiant  alieni labores eius: non sit illi adiutor, nec sit qui misereatur pupillis eius . Et iterum: Omnis qui dixerit: Hereditate possideamus sanctuarium Dei: Deus meus, pone illos ut rotam, et sicut stipulam ante faciem uenti. Sicut ignis qui comburit siluam, et sicut flamma comburens montes, ita persequatur illos Deus, et adimpleat facies eorum ignominia, ita ut erubescant et conturbentur et confundantur et pereant . Sintque maledictiones ille super eum, quas Dominus super filios Israël, si eum audire contempserint, per beatum Moysen promulgauit. Sitque maledictus in ciuitate, maledictus in agro, maledictum cellarium eius, maledictus fructus uentris eius, et maledictus fructus terre illius, maledicta armenta bouum eius, et greges  eius ouium, maledictus egrediens et regrediens. Disperdat illum Dominus de terra uelociter. Percutiat illum Dominus fame et siti, egestate, febri et frigore, donec pereat. Tradat illum corruentem ante hostes eius: sitque cadauer eius in escam cunctis uolatilibus celi et bestiis terre. Percutiat illum Dominus ulcere pessimo scabie quoque et prurigine, amentia et cecitate ac furore mentis; et palpet in meridie, sicut palpare solet cecus in tenebris. Et sicut Dominus beato Petro eiusque successoribus, quorum uicem, quamuis indigni, tenemus, potestatem dedit ut quodcunque ligarent super terram, ligatum esset in celis, et quodcunque soluerent super terram, solutum esset in celis; ita illis, si  emendare noluerint, celum claudimus, terram ad sepeliendum negamus; et demergatur in profundum inferni, soluatque ibi quod gessit usque ad nouissimum quadrantem. Hanc sane epistolam non solis episcopis, sed etiam abbatibus uicinis aut longe remotis, qui sub hac norma regulariter degunt, quam Dominus per beatum sanxit Benedictum, dirigimus, ut nobiscum huius excommunicationis stringant nodum: Quatenus si paucorum episcoporum excommunicationem contemnendam stultus ille putauerit, saltem multorum consensu eius impietas frangatur, et membra, que pro inuicem sollicita fuerint, quietius atque robustius in Christi corpore teneantur. Sane istam, per quam uobis loquimur, epistolam sigillo apostolice dignitatis atque auctoritatis insignimus,  et tam in cenobio beate uirginis Marie quam in reliquis sanctorum locis perpetuo conseruandam tradimus. ualete in amorem Iesu Christi Domini nostri. Amen.



XII. PRIuILEGIUM LEONIS uII PRO MONASTERIO CLUNIACENSI.  S. Odoni, abbati Cluniacensi, eiusque successoribus Sauiniacum et Ambariacum curtes asserit, petente »Hugone glorioso rege una cum filio suo rege Lothario.«
[Bullar. Cluniac., 2.]

LEO episcopus, seruus seruorum Dei, domino ODONI uenerabili abbati Cluniacensis monasterii suisque successoribus in perpetuum.

 Desiderium, quod religioso proposito, et sanctorum locorum stabilitati pertinere monstratur, sine aliqua est, Deo auctore, dilatione perficiendum, et quoties in quibusdam eius utilitatibus noster assensus et solitum apostolice auctoritatis exposcitur presidium, ultro benignitatis intuitu nos conuenis subuenire, et ratum pro integra securitate ex ratione solidare; ut ex hoc et ipsius uenerabilis loci salus et indemnitas procuretur, et nobis quoque lucri potissimum premium a conditore omnium Deo in sidereis arcibus prescribatur. Igitur quia noster dilectus filius Hugo gloriosus rex, una cum filio suo rege Lothario deprecatus est nostrum apostolatum, quatenus confirmassemus per nostrum apostolicum priuilegium donum de duabus curtibus nomine Sauiniaco  et Ambariaco, quas ipse Hugo rex precepti sui pagina dedit supradicto uenerabili monasterio, quod in honore sanctorum apostolorum Petri et Pauli edificatum est, tam pro salute anime sue parentumque suorum cum ecclesiis, terris, uineis, domibus, campis, pratis, pascuis, siluis, salictis, arboribus pomiferis et fructiferis diuersi generis, uel infructiferis, puteis, fontibus, riuis aque perennis, edificiis, adiunctis adiacentibusque suis cultis uel incultis, una cum familiis masculis et feminis ibidem uel ubique residentibus, et cum omnibus ad supra scriptas curtes generaliter et in integro pertinentibus, exceptis tribus personis, quas predictus rex in suo precepto sibi retinuit, sitas in  comitatu Lugdunensi. Nos uero inclinati precibus eorum, qui uicem apostolicam retinemus, quibusque cura omnium ecclesiarum commissa est, maxime istius monasterii, quod iuri sancte Romane atque apostolice Ecclesie nobisque subiectum est, ita confirmamus ea omnia, sicut per preceptum predictus filius noster donauit supradicto monasterio, ut nullus homo paruus magnusue, uel cuiuscunque dignitatis audeat uel presumat contra huius nostri apostolici priuilegii auctoritatem ipsa inuadere uel rapere, sed secure et quiete perpetualiter in eodem monasterio permaneant. Pro quo etiam sub diuini iudicii obtestatione promulgantes decernimus, ut nullo ingenio aut argumento auferre audeant, potius autem iure perpetuo in eodem uenerabili monasterio, ut  superius affixum est, afficiant, et in potestate atque ditione Odonis abbatis, uel omnium successorum suorum abbatum, seu monachorum ibidem Deo seruientium permaneant disponenda ac possidenda. Si quis autem temerario ausu contra huius nostre apostolice preceptionis seriem pie a nobis promulgatam uenire uel agere tentauerit, sciat se domini nostri apostolorum principis Petri anathematis uinculo innodatum, et cum diabolo et eius atrocissimis pompis, atque cum Iuda traditore Domini Dei et Saluatoris Iesu Christi in eternum ignem concremandum simulque et in uoraginem tartareumque chaos demersus cum impiis deficiat. Qui uero pio intuitu custodes et obedientes atque obseruatores nostre salutifere preceptionis exstiterint, benedictionis  gratia et celestis retributionis eterna gaudia a iusto iudice Domino Deo nostro consequi mereantur.



XIII. EPISTOLA LEONIS uII AD ADALDAGUM HAMBURGENSEM EPISCOPUM.  Illi pallium mittit.
[Apud Lappenberg, Hamburg. Urkund., p. 42.]

LEO, episcopus et seruus seruorum Dei reuerentissimo et sanctissimo ADALDADO sancte Hammaburgensis Ecclesie episcopo, que sita est ultra fluuium qui uocatur Albia, diebus uite tue tantummodo.

Si pastores ouium, etc., ut in bulla Nicolai I et Stephani u pro eadem Ecclesia, usque ad assumptione  sancte Dei genitricis Marie . . . Reliqua desunt in autographo.



XIu. EPISTOLA LEONIS uII AD FRIDURICUM MOGUNTINUM ARCHIEPISCOPUM.  Friduricum prodit »suum uicarium et missum in cunctis regionibus totius Germanie.« Permittit ut Iudeos, nisi Christianam fidem suscipiant, ciuitatibus expellat; inuitos uero baptizari uetat.
[Apud Wurdtwein, Epistole S. Bonifacii, 373.]

LEO episcopus, seruus seruorum Dei, reuerentissimo et sanctissimo confratri nostro FRIDURICO sancte Moguntiensis Ecclesie archiepiscopo

 Diebus uite tue tantum . . . Fraternitatis amore constringimur et apostolice sedis moderamine conuenimur: ut consultis fratrum, prout Dominus dederit, respondeamus, eosque apostolice sedis auctoritate instruamus: et quia dilectio uestra exigit apostolice sedis consulta, que uobis denegare nec debemus, nec possumus, eo quod et predecessores nostros multarum regionum episcopis hoc egisse liquet, quod et nos, qui in eadem sede, Domino largiente, collati sumus, agere debere fraterna caritas compellit. Unde hanc sanctam catholicam et apostolicam, caput omnium Ecclesiarum, Romanam scilicet Ecclesiam, que semper sanctorum Patrum sinceris imas auctoritates in omnibus suis actibus sequitur nostramque apostolicam sedem consulere  uoluistis, procul dubio que agenda uobis sunt, irretractabiliter mandare curamus. Igitur quia in uestris litteris nostrum apostolatum expetere uoluistis, quatenus nostra auctoritate uicarius et missus nostre apostolice sedis totius Germanie uos concedamus esse; et quod asseritis, quia prisci Moguntine sedis metropolitani a nostra apostolica sede ex auctoritate beatissimi Petri apostolorum principis uicarii et missi apostolici totius Germanie fieri meruerunt: scitote nos diligenter in scrinio sancte Ecclesie nostre priuilegiorum schedas, que a predecessoribus nostris duobus, uidelicet Gregorii, Zacarie et Stephani, ut asseritis, Bonifacio uestre sedis antistiti apostolica roboratione esse concessa, sub diligenti cura et uehementi sollicitudine uiue st . . . ri percepimus,  et unam schedam cum illa auctoritate tantum potuimus inuenire. Unde quia totis precordiis et humili supplicatione efflagitatis, ut nostra apostolica auctoritate preceptum et licentiam uobis nostra concedat clementia, quatenus uice nostra sceleratos et praue uite homines habeatis potestatem corripere, et ad uiam ueritatis uestris exhortationibus reuocare: concedimus uobis uice nostra licentiam, eo quod uos hinc sancte sedi subiectionem et omnem fidelitatem exhibere promittitis, ex auctoritate beati Petri apostolorum principis damus uobis potestatem, ut sitis noster uicarius et missus in cunctis regionibus totius Germanie. Ut ubicunque episcopos, presbyteros, diaconos uel monachos contra canonum et constituta sanctorum Patrum, siue contra ecclesiasticam  regulam excessisse reperietis, apostolica auctoritate iuxta canonum et instituta sanctorum Patrum illos corrigere et ad uiam ueritatis reducere non omittatis. De Iudeis autem unde uestra fraternitas nostram conquesiuit auctoritatem, utrum melius sit eos sacre subiugare religioni, an de ciuitatibus uestris expellere: hoc uobis preceptum mandamus, ut fidem sancte Trinitatis, mysterium Dominice incarnationis cum omni sagacitate et prudenti consilio Dei cum reuerentia illis predicare non desistatis, et si credere et baptizari toto corde uoluerint, immensis laudibus omnipotenti Domino referimus gratias; si autem credere noluerint, de ciuitatibus uestris cum nostra auctoritate illos expellite,  qui non debemus cum inimicis Domini societatem habere, dicente Apostolo: Que enim communicatio luci ad tenebras, aut que pars fideli cum infideli? Per uirtutem autem et sine illorum uoluntate atque petitione nolite eos baptizare, quia scriptum est: Nolite sanctum dare canibus, et nolite mittere margaritas uestras ante porcos, ne forte conculcent eas pedibus suis. Ceterum fidem sancte Trinitatis, quam Iudeis et gentibus predicatis, quam et ad sanctam Romanam Ecclesiam, matrem uidelicet uestram, approbandam misistis, ita integram illibatamque creditis et tenetis, sicut apostoli eorumque successores nobis tradiderunt, et sancta Romana Ecclesia omnibus ubique gentibus predicat.



Xu. LEONIS uII EPISTOLA AD GALLOS ET GERMANOS.  Multa que ad disciplinam spectant emendari iubet.
[Apud Mansi, XuIII, 378.]


LEO episcopus, seruus seruorum Dei, regibus, ducibus, episcopis, abbatibus, comitibus, pari etiam modo EGILOLPHO Iuuanensis, ISINGRIMO Ratisponensis, LANTBERTO Frisingensis, WISUNDO Sebonensis Ecclesie uenerabilibus episcopis, et ceteris per Galliam, Germaniam, Bawariam, Alemanniam commorantibus.

Si instituta ecclesiastica, ut sunt a beatis apostolis tradita, integra uellent seruare Domini sacerdotes, nulla diuersitas in ipsis ordinibus et consecrationibus  haberetur. Sed dum unusquisque, non quod traditum est, sed quod sibi uisum fuerit, hoc existimat esse tenendum, inde diuersa in diuersis locis uel Ecclesiis, aut teneri aut celebrari uidentur. Hac de re fit scandalum populis, dum multa in uestra prouincia contra canones ecclesiasticos decretaque maiorum usurpare uidentur: que quidem possent facile resecari, si episcopi in his non uiderentur auctores, qui secularibus intenti, humanum fauorem captantes, religionem uiolant, ordinesque corrumpunt. Nos siquidem diuinis preceptis et apostolicis incitamur monitis, ut pro omnium Ecclesiarum statu, impigro uigilemus affectu. Idcirco fraternitati uestre cognitum facimus, quod Gerardus sancte Lauriacensis Ecclesie archiepiscopus, causa orationis  ad limina ueniens apostolorum, nostram apostolicam presentiam uisitare, et benedictionis gratiam a nobis percipere sollicite studuit, multa que reprehensione digna sunt nostris auribus lacrymosis uocibus intimauit, tota cordis intentione a nostra apostolica auctoritate de his que contra canonum regulam et decreta maiorum in uestris geruntur prouinciis querens consilium. Scitis enim quod ab ipso domino beato Petro principi apostolorum  omnium Ecclesiarum cura commissa est, ueritatis uoce dicente: Tu es Petrus et super hanc petram edificabo Ecclesiam meam ; cui etiam proprias oues commendauit, dicens: Si diligis me, pasce oues meas . Et idcirco pro uniuersis  Ecclesiis sollicitudinem gerimus, et ueluti in specula positi, quid per totius orbis prouincias geratur, uigilanti cura insistimus. De quibus ergo apostolicam sedem consuluit, et qualia nos ei responsa dedimus, per hos nostros apices uobis intimare curamus. Eius namque interrogatio seriatim talis erat.

De auguratoribus, et incantatricibus, et maleficis uario modo mortificatis a populo, si aliqua penitentia debeat exigi. De talibus namque personis, quid ueteris ac noui Testamenti pagina censeat, manifestum est. In lege namque Mosaica scriptum est: Maleficos non patieris uiuere . Similiter in Samuelis libro legitur, quia exterminauit Saul omnes Pythonissas de terra, et alia que enumerare  longum est. Sed nos etiam tales nostris exhortationibus ad penitentiam trahere debemus, ut magis ecclesiastico iudicio penitendo uiuant, quam gladio uindice puniantur, dicente beato Paulo apostolo: Non enim posuit nos Deus ad iram, sed in acquisitionem salutis . Quod si ecclesiastica iudicia spreuerint, humanis subiaceant legibus. Meminisse enim debent a Deo potestates fuisse concessas, et ad uindictam noxiorum gladium fuisse permissum. et Dei ministrum fuisse datum in huiusmodi uindictam. Et dum in talibus improbis legum exercetur auctoritas, dicente beato Innocentio, erit dictator immunis.

Consultum est etiam utrum episcopi Pax uobis, an Dominus uobiscum, pronuntiare debeant. Sed non  aliter per omnem uestram prouinciam tenendum est, quam in sancta Romana Ecclesia. In Dominicis enim diebus, et in precipuis festiuitatibus, atque sanctorum natalitiis, Gloria in excelsis Deo, et Pax uobis pronuntiamus. In diebus uero Quadragesime, et in Quatuor Temporibus, siue in uigiliis sanctorum, et in reliquis ieiuniorum diebus, Dominus uobiscum tantummodo dicimus.

Post hec consuluit si Dominica oratio in benedictione ciborum debeat usitari, quod fieri non oportet, quia in sanctificatione corporis et sanguinis Domini nostri Iesu Christi hanc solummodo orationem sancti apostoli decantabant, et in Euangelio legitur quia post cenam a Domino factam hymno dicto exierunt in montem Oliuarum.

 Post hec interrogauit de eo qui matrem et filiam spirituales in coniugio ducit, quod ne fiat, sacri canones per omnia uetant. In canonibus Zacarie ita habetur: Ut presbytera, diacona, monacha, uel etiam spirituali commatre, aut spirituali filia nullus utatur. Nam qui huiusmodi opus perpetrauit, sciat se anathematis uinculo innodatum, et Dei iudicio condemnatum, atque a sacro corpore et sanguine Domini nostri Iesu Christi alienum; et quicunque sacerdotum eius communicare presumpserit, eorum iudicio condemnatus, sacerdotii sui honore priuetur.

Dehinc intulit lamentabile et nimis lugendum, ut Domini sacerdotes publice ducant uxores, etsi filii  eorum ualeant promoueri. Quod scelus, quia omnis sacra Scriptura contradicit, quia sanctum et uenerandum Nicenum concilium uetat ne sacerdotes cum feminis habitare presumant, multo magis ne copulari uel sociari mulieribus debeant, iuxta sacros canones modis omnibus prohibemus. In Neocesariensi namque concilio ita habetur : »Presbyter, si uxorem acceperit, ab ordine deponatur. Et qui in tali scelere fuerint reperti, nostra apostolica auctoritate ab omni priuentur honore.« Filii uero eorum immunes ab eorum peccato sunt, dicente propheta: Filius non portabit iniquitatem patris , et in sacro baptismate omnia dimittuntur peccata.

Dehinc perquisiuit si a chorepiscopo ecclesie debeant  consecrari, aut presbyteri ordinari, uel consignatio chrismatis et manus impositio fieri. Que omnia a chorepiscopis ne fiant interdicimus iuxta canonum decreta. In concilio Antiocheno, capite decimo, sic habetur: »Qui in uicis et possessionibus chorepiscopi nominantur, quamuis manus impositionem episcoporum perceperint, tamen sancte synodo placuit ut modum proprium recognoscant, et gubernent subiectas sibi ecclesias, ordinent etiam lectores et subdiaconos atque exorcistas: quibus promotiones iste sufficiant, nec presbyterum, nec diaconum audeant ordinare. Si quis autem transgredi statuta tentauerit, depositus, quo utebatur honore priuetur.«

Perquisiuit etiam si uir et mulier tertio uel quarto  gradu consanguinitatis coniuncti, et inscii, coniugio copulantur, postea Dei respectu compuncti, ostendunt se sacerdoti secrete confitentes peccata sua, utrum ualeant eleemosynarum largitione ac bonorum operum exhibitione purgari. De talibus enim personis in ueteri et Nouo Testamento multa reperiuntur exempla, maxime in conciliis Gregorii et Zacarie, in quibus hec continentur, ut consobrinam,  nouercam, neptem, fratris uxorem, nurum, uel etiam de propria cognatione, aut quam cognatus habuit, nullus coniugio presumat sibi copulare. Si quis uero hoc nefario coniugio conuenerit, et in eo permanserit, sciat se auctoritate apostolica anathemis uinculo innodatum, et nullus sacerdos ei tribuat communionem; et si inclinatus diuisusque fuerit ab illicita copula, penitentie submittatur, ut sacerdos loci considerauerit.

De uastatoribus autem ecclesiarum unde inquisiuit, nichil aliud scribimus, nisi quod Paulus apostolus ad Timotheum scribens ait: Argue, increpa, obsecra cum omni imperio .

His uero omnibus prelibatis, fraternitatem uestram monemus, per hanc nostram apostolicam iussionem,  ut huic Gerardo archiepiscopo, cui uicem nostram in cunctis finibus uestris commisimus, in omnibus que ad ecclesiasticum ordinem pertinent, obedientes et adiutores sitis, quatenus in una concordia persistentes, ut ecclesiastica iura et christianitatis religio in uestris partibus, que paganorum incursione et malorum Christianorum persecutione corrupta et deprauata esse uidentur, Domino largiente, et beato Petro apostolorum principe cooperante, ad rectitudinis normam ualeant reformari, et uos in futuro examine securi possitis audire uocem Domini, dicentis: Euge, serue bone et fidelis, quia super pauca fuisti fidelis, super multa te constituam: intra in gaudium Domini tui .

Preter hec Eberardo duci Bauariorum nostra  auctoritate iniungimus ut prefato Gerardo archiepiscopo in omnibus auxilium prestet, ut sue Ecclesie status et rectitudo ac proprius uigor ad integrum culmen et priscum decorem suo iuuamine ualeat peruenire, si Dei indulgentia, et sancti Petri etiam, suorum delictorum a nobis uult accipere remissionem.




ANNO DOMINI DCCCCXLII.
STEPHANUS PAPA uIII, al. IX.





NOTITIA HISTORICA.


Stephanus octauus, aliis nonus, quem natione Germanum fuisse plurique omnes scribunt, Leoni uII statim subrogatus, ordinatur mense Iulio anno 939 . Sedit itaque in pontificatu annos III, menses Iu, dies Xu. Quare Stephanum obiisse dicendum est die 2 uel 3 mensis Decembris, anno 942. Corpus eius in basilica principis apostolorum tumulatum est.





STEPHANI PAPAE uIII EPISTOLAE ET PRIuILEGIA.



I. STEPHANI uIII PRIuILEGIUM PRO MONASTERIO TOLLENSI.  Monasterium Tollense in diecesi Placentina sub protectione sedis apostolice recipitur, et soli abbati subiectum omnino declaratur.
[Cocquelines, Bullar. pont. Rom. ampl. Collect.]


STEPHANUS episcopus, seruus seruorum Dei, ARIBERTO reuerendo abbati Tollensis cenobii, quod beatus Tobias construxisse uidetur in honorem Domini Saluatoris, et B. Petri apostolorum principis, quoad per te . . . . . tuisque in perpetuum successoribus, salutem et apostolicam benedictionem.

Quamuis piorum Patrum exemplo doceamur, ut omnibus Ecclesiis per totum orbem terrarum diffusis,  Christi amore, qui eas nostri officii subesse uoluit ministerio, prodesse debeamus, tamen hec nos ad subueniendum cogit necessitas, quod quedam nostra monasteria in honorem Domini Saluatoris, uel B. Petri apostoli consistentia, quorumdam negligentia principum in secularium hominum dominium iniuste olim delapsa sunt, et a quibusdam episcopis contra precedentium nostrorum presulum decreta, leges et iura, ipsorum omnimodo iure uiolata, quapropter, sicuti nobis expostulas, Ariberte uenerabilis abba, per hoc apostolice auctoritatis priuilegium tam supra prefatum Tollense cenobium, quam omnes res ad ipsum undique pertinentes, ut iustum est, omnium marchionum, comitum, seu secularium hominum, episcoporumque potestate remota, sub  tuo, dum aduixeris, et postmodum successorum tuorum uel monachorum iure perenniter deinceps consistere decernimus, ut nichil omnino de his que a nostris predecessoribus, uel Italici regni regibus concessum est, ullo modo qualibet occasione, uel alicuius scriptionis titulo in rebus uel in ipsius loci libertate omnino imminuatur; interdicentes pro sancte Romane Ecclesie auctoritate episcopis, scilicet Ticinensis, Placentine, Parmensis, atque Regiensis Ecclesiarum, in quarum diecesi monasterium uel res ipse uidentur consistere, aliisque omnibus tam uicinis quam procul constitutis, ut nullatenus aliquid, quasi proprio iure inde presumat accipere, neque baptismales Ecclesias uel decimas earum, quas ante tenuistis, sibi uindicare.

 Ecclesiarum consecrationes, aut quidquid ad sacra ministeria pertinet, a quocunque episcopo, quem tu uel successores tui postulare uolueritis . . . . . pro incolumitate nostra ac excellentissimi imperatoris et  totius Ecclesie, Dominum deprecari non cessetis. Si uero, quod non optamus, monachi in ipso monasterio constituti, tepidi in Dei amore, aut preuaricatores uestre regule conspicientur existere, a te tuisque successoribus instituimus corrigendos. Si autem tu tuique successores in alicuius male opinionis piaculo deprehensi fueritis, apud sedem apostolicam, sub cuius ditione cenobium uestrum consistit, decernimus audiendos atque legaliter corrigendos. Quod si fortasse quisquam hoc nostre auctoritatis preceptum, legum, uel antiquorum nostrorum presulum decreta minuere uel immutare presumpserit, omnimodo frustretur; primum quidem sui ordinis gradu priuetur, atque anathematis ultione multetur, partem cum Iuda traditore in fine extremi examinis  habeat, et per auctoritatem quam B. Petrus in celo et in terra ligandi atque soluendi meruit, potestate sit et participatione corporis et sanguinis Domini nostri Iesu Christi, et a nostro consortio, nisi resipuerit . . . . . quatenus et statuta hec perpetua possint definitione manere, et temeratores presentis decreti de sua temeritate penis multiplicibus subiacere.

Scriptum per manus Petri archiscriniarii sancte Romane Ecclesie in mense Octobris, indictione decima tertia.



II. STEPHANI uIII PRIuILEGIUM PRO PARTHENONE S. MARIAE BUXERIENSI.  Monasterii Buxeriensis, a Gauslino, abbate Tullensi, conditi, priuilegia et possessiones confirmat.
[Apud D. Calmet, Histoire de Lorraine, Preuues col. 350.]


STEPHANUS episcopus, seruus seruorum Dei, dilectissime filie ROTHILDAE abbatisse ex monasterio sancte Dei genitricis Marie, quod est situm in episcopio Leuchorum, in monte qui est super uillam que dicitur Buxerias.

Quia omnipotens Deus peculiariter decreuit coadunare et adunare et ordinare Ecclesiam suam per gloriosissimos apostolorum principes Petrum et Paulum, oportet ut omnes posteri eorum quibus eadem sollicitudo imposita est, ubicunque opportunitas exigit, munimentum apostolice auctoritatis impendamus,  quod nos licet indigni tanto officio, tamen solliciti de omnium fidelium salute, pro uiribus implere desideramus, quatenus cum ad rationem reddendam uenerimus, iudicem securi uideamus. Cognoscentes  igitur per uenerabilem abbatem Archembaldum, cum quanto studio dulcissimus frater noster Gauzlinus Leuchorum episcopus, Ecclesiam suam in omni ordine religionis fundare et exaltare laborat, maternis uisceribus gratulamur, et ut prospere proficiat, Domini clementiam exoramus. Unde sicut ipse postulauit, libentissime ex auctoritate sancti Petri apostoli et nostra decreuimus corroborandum quidquid ipse post se de suis monasteriis obseruandum censuit. Quapropter committimus tibi, filia Rothildis, tuisque successoribus, puellarum locum, quem ipse prefatus carissimus frater noster episcopus totum construxit, cum officinis congruentibus, in procliuio montis super uilla que dicitur Buxerias, dicatum in honore sancte Dei genitricis Marie, et  eleemosynam omnium Christianorum, ad tuendum et regendum et gubernandum secundum regulam sancti Benedicti, et institutiones sanctorum Patrum, quatenus religiose conuersando lucrum animarum Deo ibi acquiratis, et debitas horas die noctuque persoluatis. Ut autem hoc hilari mente perficiatis, concedimus uobis cum consensu omnium fidelium sancte Romane sedis, quidquid idem episcopus dedit, id est, ecclesiam S. Martini cum omni integritate, et quidquid in ipsa uilla sanctus Stephanus habere noscitur. Ecclesiam quoque de Sasiriaco cum omnibus appenditiis, et alodium Hersendis. Concedimus quoque uobis ecclesiam quam Berhardus primicerius in Giruni uilla in comitatu Bedensi super fluuium Mosam, predicto contulit loco, et quidquid  ad ea pertinet, et uineam quamdam quam idem dedit in monte Barrisno, in comitatu Tullensi; quidquid  etiam ab ipso episcopo datum est in locis aliis, uel dandum est quolibet modo ab aliis eidem loco, absque ulla contradictione perenniter possideatis. Obsecramus denique gloriosam pietatem predicti pontificis, ut quia nescit quod futurum est post eum, ne refrigeretur a miseratione illius loci. Contestamur etiam per ineffabilem caritatem omnes . . . . . . comites, abbates, et omnes patrie illius ciues, tam presentes quam futuros, ut eumdem locum pro Dei amore sustineant, et suis donationibus augeant et hanc nostram institutionem semper illibatam custodiant; cunctos uero de qualicunque ordine uel gradu, qualiscunque persona sit qui contra hoc apostolice institutionis priuilegium uenire tentauerit, aut monasterium oppresserit per presentiam suam, uel  res earum leserit, aut quiescere non permiserit, usque in diem iudicii excommunicamus; et quicunque adiutores exstiterint, hos, quantum apostolica potestas indulserit, absolutos esse decernimus. Per singulos autem annos pontifici Leuchorum in missa Purificationis sancte Marie cereus duarum librarum persoluatur. Ut autem interim inuiolabiliter custodiantur que in hoc priuilegio scripta sunt, sigillo nostro subterfirmare iussimus. Bene ualete.

Scriptum per manum Stephani scriniarii sancte Romane Ecclesie, in mense Decembri, indictione quinta decima. Datum per manum Nicolai primicerii apostolice sedis in nomine Domini nostri Iesu Christi, anno Deo propitio pontificatus domini nostri Stephani summi pontificis, et uniuersalis pape in  sacratissima sede beati Petri apostolorum primi in mense Decembri, indictione quinta decima.




uolume back matter






INDEX AD LIBROS REGINONIS DE ECCLESIASTICIS DISCIPLINIS Huius uoluminis col. 185-483. Reuocatur Lector ad numeros crassiori charactere textui intermistos.



 A
    Abbates in episcoporum potestate consistant, 396 et seq. Abbatum institutio et depositio in potestate principum, 524.
    Abbatia que per se electionem habet, 410.
    Abbatissa de monasterio non egrediatur nisi cum consensu episcopi aut regia iussione, 274.
    Abbatis-uille uetus consuetudo circa matrimonia, 586, 657.
    Absens nemo iudicetur, 326.
    Absida, 134, 570.
    Absolute ordinationes uetite, 176 et seq.
    Absolutio peccatoris, 137, 148. Absolutionum olim uaria genera, 571. ueteres formule, 654.
    Accusare qui possint, 443. Accusatio  quo ordine facienda, 390, 392 et seq.
    Accusatores fratrum excommunicandi, 338.
    Accole 23.
    Acupictile 171.
    Adalbero episcopus Metensis, 527.
    Adalwinus Iuuauensis archiepiscopus, 416, 595.
    Ademarus uicecomes Scalarum, 557, 628.
    Admonitio synodalis antiqua, 531, et seq. 537, 602, 607, 611
    Ado archiepiscopus uiennensis, 596.
    Adramita sacramenta, 331.
    Adrisphach, 173, 573.
    Adruinus presbyter, 198.
    Adulter uxorem habere non potest eam quam prius polluit per adulterium 300 et seq. Adulterorum penitentie.  248 et seqq. 142. Adulteria incesta, 311. Adulteria prohibita, 468. Adulteria uiduarum, 434 et seqq., 594.
    Adulterii, incestus, et fornicationis crimina, 207 et seq. Adulterium facit uidua que post castitatis professionem nubit, 404. Adulterium in utroque sexu Christiana religio pari ratione condemnat, 264. Adulterium qui accusare possint, 266 et seq.
    Aduene qui a Normannis uel a Britannis aufugerunt, 370 et seq.
    Africani canones omnes non exstant, 595.
    Agano episcopus Augustodunensis, 575, 641.
    Agape non facienda in ecclesia, 52. Agape pauperum, 370.
    Agathosa, 48.
    Agenda defunctorum, 29, 541
    Agri dominicati, 49. Agri ecclesiastici  immunes a pensitatione tributorum, 545.
    Alba in usus quotidianos, 27, 603. Alba semper induti olim erant presbyteri, 538.
    Albericus cardinalis Apostolorum ad uincula, 632.
    Albertus cardinalis sancte Sabine Ibid.
    Aldebertus hereticus, 594.
    Alienationes bonorum ecclesiasticorum uetite, 160 et seq., 166, 432.
    Altare portatile, 562. Altaria ambigua de consecratione consecrentur, et superflua destruantur, 43. Altaria mundissimis linteis cooperiantur, 53. Altaria non sint peruia canibus, 44. Altaris sacramenta a ieiunis celebrentur, 95. Altarium indumenta, 22.
    Altfridus episcopus Hildesheimensis, 600.
    Altheus episcopus Augustodunensis, 622.
    Amalricus Turonensis archiepiscopus, 392.
    Ambitio uetita pro episcopatu acquirendo, 401 et seq.
    Ambo, 43, 181, 186.
    Ampulle due in cena Domini, 59.
    Anastasius archiepiscopus Senonensis, 638.
    Anastasius Bibliothecarius, 599.
    Anathema est eterne mortis damnatio, 327. Anathematis conclusio, 361.
    Ancilla uestiaria et genecia, 568. Ancilla per zelum occisa, 473.
    Anglorum gens nuper ad fidem conuersa, 395.
    Anniuersarius dies, 107. Anniuersarius dies defuncti, 25, 107, 653.
    Annona, id est frumentum, 49. Non recondatur in ecclesia, 51.
    Annulus, id est sigillum, 196.
    Antiphonaria, 22, 607.
    Apostolice sedis auctoritate maior nulla est, 255.
    Apostolicorum canonum duplex olim editio, 555.
    Aqua benedicta, 24, 71, 106, 135, 604, 609, 612.
    Aqua pura non debet offerri in eucaristia, 55. Aqua uino miscenda in sacrificio, 27. Aque feruentis aut frigide iudicium, 225, 326, 593.
    Arbores demonibus consecrate, 342. uide uota. Arborum uel fontium auguria, 591.
    Archambaldus uicecomes Combornensis, 561.
    Archidiaconi, 47. Archidiaconus, minister episcopi, 530. Archidiaconus parochias uisitat cum episcopo, 203.
    Archipresbyter, minister episcopi, 530, 657. Archipresbyteri ecclesiarum, 135. Archipresbyteri representare episcopo debent ordinandos, 199.
    Ardosia, 562.
    Aredius abbas, 539.
    Arma interdicta penitentibus et clericis, 90 et seq., 158, 287.
    Armiscara, 118, 566.
    Arnulfus rex Germanie, 527.
    Aruspices non consulendi, 143.
    Athanasii episcopi sermo de Fide, 29, 606, 610, 614.
    Atrium, 80. Atrium ecclesie, 226, 228, 559 et seq. Sit sepe munitum, 23. In eo plebs non cantet, neque choros mulierum ducat, 17.
    Auctoritas, id est preceptum, diploma, 181 et seq., 388.
    Audientes, 223, 229.
    Auguria uetita, 171. Auguriis et incantationibus nemo seruiat, 341 et seq.
    Augustidunum, 642.
    Augustinus Anglorum episcopus, 288, 394, 557.
    Augustinus cardinalis sanctorum  quatuor Coronatorum, 652.
    Augustinus contra hereses, 627.
    Aurelius episcopus Carthaginensis, 405.
    Auaritie malum, 618.
    Aues non nidificent in ecclesia, 22.

B
    Balduinus archiepiscopus Cantuariensis, 525.
    Bannire, 175, 576.
    Bannum episcopi aut presbyteri, 214, 324, 368.
    Bannus dominicus, 49, 118, 370 et seq., 546, 587. Bannus regius, 45, 225 et seq. 284, 315, 317, 332, 393.
    Baptismales ecclesie, 50.
    Baptismatis traditionem fidei pietas imitatur, 421.
    Baptismus in Paschate et Pentecoste tantum, 126, 128. Baptismus quo tempore celebrandus, 604. Baptismus tribuatur absque pretio, 23, 78, 81.
    Baptizandi ordo, 29, 33. Baptizandum in nomine Patris, et Filii, et Spiritus sancti, 126. Baptizandum non est indifferenter, 26. Baptizandus nomen suum dare debet, 391.
    Baptizare indifferenter, 538. Baptizare potest diaconus absente episcopo et presbytero, 127.
    Baptizati abbereticis non possunt esse episcopi, 401.
    Barbam et capillos nutrire debent hi qui penitentiam gerunt. 498.
    Basilice martyrum, 123. Basilice sint in potestate episcoporum, 37.
    Bastiniacus, 315, 588.
    Bathuricus episcopus Ratisbonensis, 563.
    Battere linum, 171.
    Bede Penitentiale, 30.
    Beliniacus, 641, 643.
    Bellum an esse possit absque peccato, 232 et seq. Bellum publicum 474.
    Benedictio coniugum, 268. Benedictio episcopalis, 353.
    Beneficium, 35, 45, 47, 221, 260. Pro feudo, 49, 546, 644.
    Berbices, 171.
    Bernardus abbas Tutelensis, 635.
    Bernardus cardinalis sancti Chrysogoni, 652.
    Bernardus comes Barcinonensis, 564.
    Bibere in honore anime defuncti, 25, 537. Bibere in amore sanctorum, 108, 537. Bibere nemo cogatur, 85, 562.
    Biberes, 109, 565, 376.
    Bigami non ordinandi, 399, 401.
    Bona ecclesiarum sunt patrimonia pauperum, 318. Bonorum ecclesiasticorum uenditiones, alienationes, et commutationes uetite, 160 et seq.
    Bonuaria, 23, 536.
    Breuiaria notarii non deberent ac centibus, 540.
    Britanni, 370.
    Briuensis uicaria, 629.
    Bubulci. uide Porcarii.
    Bullare, 197.
    Burchardi hallucinationes aliquot deteguntur, 576, 681 et seq., 592.

C
    Cadurcensis comitatus, 630.
    Cedis mandatores puniantur ut homicide, 244.
    Celibatus clericorum, 64 et seq., 492 et seq.
    Cain pena, 478.
    Calays, 653.
    Calcaria uetita in celebratione misse, 608.
    Calceamentis clerici decorem non querant, 158.
    Calix Domini omnimodis ex argento fiat, 56 et seq. Non tradendus laicis uel  feminis, 101. Calix Dominicus uino et aqua permistus, 56. Calix et patena, 22. Non dentur in uadium, 24, 62. Calicem femina non tangat, 25. Calix olim traditus laicis in communione, 552. Calix uitreus et ligneus, 57, 550, 603, 608, 612.
    Calumnia, id est, lis, 645, 649.
    Calumniatores excommunicentur, 337 et seq.
    Camerata ecclesia, 21.
    Camfwic, 584.
    Camisa ad Textum et Missalem, 626.
    Campioni uicto propter periurium dextera manus amputetur, 337.
    Campus, 241, 337, 584.
    Canones ignorare nulli sacerdotum licet, 531. Canones Orientalium Patrum, 594.
    Canonica auctoritas cum lege Romana concordat, 245. Canonice littere 193 et seq., 196. Canonis prefatio, 28. Canonum apostolicorum duplex olim editio, 555. Canonum statuta custodienda, 30.
    Cantica turpia, 215.
    Cantus nocturnus atque diurnus, 29.
    Canum discursus, 83.
    Capelle regie date laicis, 120.
    Capitale, 565.
    Capitula de maioribus et minoribus uitiis, 104. Capitula synodalia, 542.
    Capitularia, 48, 410. Capitularium librorum editiones perturbate, 581, 583, 593.
    Capitulum monacharum, 274.
    Capse reliquiarum, 22, 53.
    Captiuorum redemptio, 378 et seq.
    Carceribus inclusi rei uisitentur a preposito ecclesie diebus Dominicis, 390.
    Carmina diabolica super mortuos, 27, 145, 174, 252, 272, 605. Super panem, 210.
    Carnem comedens non est condemnandus, 387. Carnis usus interdictus penitentibus, 125, 187. Carnis resurrectio, 103, 140.
    Caro leta nos ad culpam trahit, 381. Caro per deneradas, 372.
    Carolus Caluus in synodo Suessionensi, 392.
    Carraria opera que fieri licet in die Dominico, 170.
    Castitatis premium bonum, 404.
    Castimonie professio, 398.
    Castoreati proceres, 643.
    Casuistarum mollis humanitas damnata, 136.
    Casus reseruati pape, 655.
    Catalogus sacerdotalis, 97.
    Catechumeni, 75. Quomodo faciendi 29. Catechumenorum oleum, 59.
    Catena seruitutis, 180.
    Cathedra principalis, 542. Cathedre honor, 35.
    Catus, id est felis, 348.
    Causa criminalis si imputetur episcopo, quid faciendum, 316. Causa synodalis, 205, 579. Cause criminales iudicari non debent a uiris ecclesiasticis, 234. Cause ecclesiastice ubi finiende, 337. Cause minores et leuiores, 204. Cause non diuidende, 329. Cause que preoccupate fuerint a iudice ecclesiastico non deducantur ad iudicium seculare, 254 et seq. Causam iudicatam repetere nemo presumat, 256.
    Cellam presbyter habeat iuxta ecclesiam, 23.
    Censura discipline temperanda, 289.
    Census synodalis, 624.
    Centissa, 634.
    Cerarii, 22, 535.
    Cereorum moles, 575.
    Ceruisia mellita, 217 et seq., 223.
     Ceruulo aut uegula facere, 145.
    Charta libertatis, 28, 605.
    Choree mulierum, 131.
    Chorepiscopi cur constituti, 542.
    Chorus ecclesie, 406.
    Chrisma accipiendum ab episcopo, 531. Qui petere debeant ab episcopo, 61, 553. Gratis trbuendum, 59, 81. Chrisma bibere, 145. Chrisma ad iudicium subuertendum, 59, 145. Chrisma in baptismate, 61. Chrisma non potest fundi penitentibus, 75. Chrisma semper sub sera sit, 58, 605, 610, 614. Chrismate infirmi ungi possunt ab episcopis, 75. Chrismate unguntur soli reges et sacerdotes, 553.
    Christi mensa, 53. Christi incarnatio, 103. Christo populus adunatur quando in calice uino aqua miscetur, 56. Christus cum percuteretur non repercussit, 91.
    Christiani in ecclesia sua missam audiant, 653. Christianorum fides, 34.
    Cilicium, ecclesie uestimentum, 370.
    Circumcisio uetita ciuibus Romanis, 245.
    Claues ecclesie, 655.
    Clericalia uestimenta, 27.
    Clerici ad nuptias non pergant, 26. Clerici conspirantes contra episcopos, 391. Clerici ecclesiam frequentent, 93. Clerici euitent nuptiarum conuiuia, 155. Clerici in mutuam cedem prorumpentes, 90. Clerici inter epulas cantantes, 87. Clerici iurantes, scurriles et maledici, 87. Clerici non sint conductores alienarum possessionum, 113. Clerici non sint percussores, 91. Clerici non utantur uestimentis laicalibus, 158. Clerici paruulorum insectatoris pena, 309. Clerici pauperes ordinati ecclesie relinquant res quas comparauerunt, 110. Clerici possunt fieri monachi, 414. Clerici qua etate professionem castimonie facere debent, 298. Clerici qui non ordinandi, 399 et seq., 429, 539, 594, 615, 654. Clerici qui preficiuntur ptochiis, 123. Clericis arma uetita, 90 et seq. Clericis interdicitur aditus ad sanctimoniales, 273 et seq. Clericum alienum nemo ordinet aut suscipiat, 115, 175 et seq., 178, 190 et seq., 197. Clericum habeat unusquisque presbyter qui ad missam respondeat, 24. Clericus de falso testimonio conuictus, 338. Clericus furtum faciens honore priuetur, 313. Clericus iniuste pulsatus ab episcopo linitimos episcopos appellet, 357. Clericus periurus quomodo puniendus, 333. Clericus tonsuratus qui in ecclesia legit, uxorem habere non potest, 430. Clericus transfuga fugitiuus, 190 et seq.
    Cena Domini, 95.
    Collecta presbyteri, 107.
    Coloni, 539. Colonum due partes ignationis sequuntur, 40. Colonus aut seruus, 372.
    Columbe non nidificent in ecclesia, 21.
    Comes, 42. Placitum non habeat nisi ieiunus, 85.
    Commater non ducenda uxor, 285.
    Commendatitie littere, 28, 191 et seq.
    Commissum necessarium populi, 477.
    Commonitionis et communionis uocabula inuicem olim permutari solita, 589.
    Communicandi formule, 563. Communicandum in missa, 603. Communicandum saltem omnibus diebus Dominicis, 98. Communicandum ter in anno, 26, 100, 605, 609, 613. Communicare  non debemus mortuis quibus uiuentibus non communicauimus, 74.
    Communio non tradatur laico aut femine ad deferendum infirmo, 23. Communio tribuenda absque pretio, 81. Communio uxoribus denegatur adulterinis, 507. Communio non est deneganda morienti, 234. Communio nemini tribuatur nisi Symbolum et orationem Dominicam memoriter sciat, 129. Communionis uiaticum, 218. Communionis et commonitionis uocabula inuicem olim permutari solita, 589.
    Commutationes bonorum ecclesiasticorum uetite, 160 et seq., 166 et seq.
    Compater, 130.
    Completorium insusurrare, 572.
    Computare, 587.
    Computum, 606, 610, 614. Computum scire debebant olim presbyteri, 541.
    Computus minor, 29.
    Concilium pro clero, 161, 165, 573.
    Conditio seruilis, ingenua, 28.
    Concubina aliud, aliud uxor, 280. Concubinam habens, si uxorem non habet, a communione non repellatur, 249. Concubinam et uxorem habere simul non licet, 512. Concubina abiici potest ut uxor ducatur, 258.
    Concubinatice luxurie, 311.
    Concurrentes, 29.
    Confessio in capite Quadragesime facienda, 26, 134, 213, 605, 609, 613. Confessio peccatorum, 71, 76, 138, 140. Commendatur, 570. Confessio penitentis, 147, 616. Confessio tempore quadragesimali facienda, 129. Confessio penitentium quomodo excipienda, 538.
    Confirmatio diligenter peragenda ab episcopis, 32. Confirmatio paruulis tradita statim post baptismum, 551, 554.
    Confitens unde interrogandus, 30.
    Confratrie et fraternitatum societates, 215. Confratrie quas consortia uocant, 375.
    Confugientes ad ecclesiam trahi non oportet, 390.
    Coniugati permaneant in uirginitate prima nocte nuptiarum, 268. Coniugati quomodo ordinandi, 400. Coniugati ab uxoribus abstinere debent certis temporibus, 26, 605, 609, 613. Coniugatorum separatio quomodo facienda, 429.
    Coniugis legitima tria, 251. Coniugia quomodo soluenda, 298 et seq., 429. Coniugium carnale et spirituale, 493. Coniugium quota generatione licitum, 288 et seqq., 394.
    Coniurationis crimen, 373 et seq.
    Coniuratores duodecim, 582.
    Consecratio ecclesie, 40.
    Conspirationis crimen, 373 et seq.
    Constantie manumissio, 628.
    Constantinus Aug. accusationes contra episcopos suscipere noluit, 427. Sepultus in uestibulo ecclesie Constantinopolitane, 560.
    Consuetudines, id est tributa, 641, et seqq. Consuetudo ecclesiastica pro lege tenenda est, 421.
    Contentiosi quomodo puniendi, 88.
    Continentia requiritur in sacerdotibus, 64 et seq.
    Conuiuia confratriarum qualia esse debeant, 376. Conuiuia in ecclesia prohibita, 51 Conuiuia nuptiarum euitent clerici, 155. Conuiuia presbyterorum qualia esse debeant, 108 et seq.
    Cor. Ex corde, id est ex animi motu, 538. uel memoriter, 26, 29, 540.
    Cornu altaris, 187 et seq., 198.
    Corporale, 128. Sit ex mundissimo linteo, 22, 57. Ubi lauandum, 62.
     Corpus Domini adhibitum pro purgatione, 315 et seq., 588. Corpus Domini an mittatur in secessum, 99. Corpus Domini consecratur in ecclesia, 53.
    Cotiones, 242, 584.
    Cotta siue cappa, 158, 572.
    Crastino proficiscendum non est, 347.
    Criminales cause non debent iudicari a uiris ecclesiasticis. 234.
    Criminati coguntur redire ad episcopum a quo aufugisse noscuntur, 193.
    Criminosi ad clerum non admittantur, 187.
    Crux consecrata et non consecrata, 50, 336. In cruce dabatur stare olim pro satisfactione, 149. Cruces cooperte, 22. Crucis iudicium, 303, 587.

D
    Dado episcopus uirdunensis, 197.
    Demoniaci sacra mysteria non tractent, 187.
    Demonibus immolantium penitentia, 543. Demonum larue, 118. Demonum nocturna sacrificia, 342.
    Daniel Carmelita episcopus Motensis, 615.
    Debitales porci, 635.
    Decani, 353. Id est archipresbyteri ecclesiarum, 135. Decani per uillas constituti, 213. Decanus presbyterorum, 108.
    Decanie, 565.
    Decantare pro recitare, 192.
    Decima de feno et uino, 48. De nutrimine, 548. Decime dominice, 120. Decime in potestate episcopi sint, 47. Decime parochiane, 120. Decime et oblationes sunt stipendia pauperum, 159. Decime non abstrahantur de ecclesiis, 49. Decime nouarum ecclesiarum, 41. Decime in quatuor portiones diuidantur, 27. Decimam ad alterum pertinentem nemo recipiat, 26. Decimas qui dare neglexerint, excommunicentur, 48.
    Decretum electionis omnium manibus roboratum, 391.
    Defensores Ecclesie, 161.
    Delatura iniusta, faux rapport, 144.
    Denerade, 372.
    Deo confiteri, 616.
    Detractio per odium, 426. Detractio sacerdotum ad Christum pertinet, 393.
    Diabolica carmina, 174, 212. Super mortuos, 605, 609, 613. Super panem, 210.
    Diabolus instigat nos ut peccemus, 570.
    Diaconi qua etate ordinandi, 186, 398 et seq. Diaconus, minister altaris, 102. Diaconus potest baptizare absente episcopo et presbytero, 127. Diaconus suscipere aliquando potest penitentem ad communionem, 138. Diaconus si fornicatus fuerit, 64.
    Diana paganorum dea, 345.
    Digami non ordinandi, 399, 401.
    Digitum qui sibi abscidit uolens, ad clerum non admittatur, 187.
    Disciplina canonica, 90. Discipline censura temperanda, 287. Discipline ecclesiastice necessitas, 533. Seueritas, 400. Discipline usus quando introductus, 562.
    Discordantes reconciliandi ante oblationem, 54, 350, 550.
    Dissipare, id est dispensare, 47.
    Dispensatione usus sanctus Gregorius, 394, 396.
    Dissidentium fratrum oblationes non recipiende, 350.
    Diuinationes expetentium penitentia, 340.
    Diuini, quos hariolos appellant, 342.
     Eos nemo in domum suam introducat, 340.
    Documenta ecclesie ne quis supprimat, 164.
    Dominica die abstinendum ab omni opere, 146. Dominica die consecrandus episcopus, 402. Dominica die non ieiunandum, 387. Dominica dies letitiam ostendit, 189. Dominice diei reuerentia, 538. Dominicis diebus opera seruilia non agantur, 170 et seq. Neque placitum teneatur, nec sacramentum iuretur, 333. Dominicus dies quomodo colendus, 27.
    Donatianus Taleptensis episcopus, 405.
    Dormitorium, 274.
    Dos ecclesie, 543. Dos ecclesie requirenda ante consecrationem, 623. Dotes ecclesiarum in potestate episcopi, 40, 43. Duo solidi episcopo soluendi in uisitatione ab unaquaque ecclesia, 35.

E
    Ebalus comes Pictauensis, 631, 633.
    Ebbo archiepiscopus Rhemensis, 391, 539, 597 et seqq.
    Ebrietas damnatur, 213. Separat hominem a regno Dei, 84. Excitat ad uomitum, 144.
    Ebriosorum pene, 84 et seqq.
    Ecbertus Anglorum episcopus, 500.
    Ecclesia, Christi sponsa et uxor, 119, 631. Mater est nostra, 318. Uxor episcopi, 122. Unum corpus est, cuius caput Christus, 359. In sacerdotibus constat, 393.
    Ecclesia pro parochia, 41.
    Ecclesia matrix, 161. Ecclesia mouet a laicis, 640. Ecclesia quelibet suum presbyterum habeat, 123. Una diuidi non potest inter plures presbyteros, 567, 604, 634. Ecclesia non debet esse uenalis, 79. Ecclesia uisitanda ab episcopo, 21. Ecclesie atrium sit sepe munitum, 23. In eo plebs non cantet, neque choros mulierum ducat, 27. Ecclesie ambigue de consecratione consecrentur, 43. Ecclesie antique non priuentur decimis nec ulla possessione, 41 et seq., 47. Ecclesie documenta ne quis supprimat, 164. Ecclesie baptismales, 50, 125, 549. Ecclesie consecratio, 40. Ecclesie in beneficium date, 35, 45, 47. Ecclesie destructe restaurentur, 46. Unde reparande, 34, 44 et seq., 50, 160, 546. Ecclesie inter coheredes diuise, 118. Ecclesie non sint peruie canibus, 44. Ecclesie noue, 41. Ecclesie traditi pueri a parentibus, 398. Ecclesie et presbyteri permaneant in dispositione episcoporum, 37. Ecclesie non obtineantur prece uel pretio, 25, 376. Ecclesias plures unus presbyter non teneat, 25.
    Ecclesiastica controuersia quomodo iudicanda, 429. Ecclesiastici thesauri, 166.
    Ecclesiasticorum redituum quatuor fiant portiones, 43. Ecclesiasticum patrocinium, 165. Ecclesiasticum seruitium, 41.
    Edictum regium pro precibus extradinariis, 133.
    Eigil abbas Prumiensis, 597.
    Elaboratus, 48.
    Electio et ordinatio Episcopi quomodo facienda, 402. Electionis decretum omnium manibus roboratum, 391.
    Eleemosyna defunctorum, 29 et seq. Eleemosyna redimere penitentiam, 378 et seqq. Eleemosynis redimenda peccata, 71, 137, 149.
    Eliberitano concilio perperam tributi plures canones, 572.
     Energumenis manus quotidie imponatur, 388.
    Epacte, 29.
    Episcopi uice duodecim apostolorum funguntur, 602, 607, 611. Episcoporum electio et ordinatio quomodo facienda, 200, 402. Qua etate ordinandi, 399 et seqq. Episcopi qui fieri non possunt, 401, 410. Episcopi res quas comparauerunt. Ecclesiis suis relinquant, 110. Episcopi uocantur dii, 427 et seq. Episcopi ne iurare compellantur, 428. Episcopi ne relinquant principalem cathedram, 542. Episcopi iniuriosi monachis, 397. Episcopi iniuriosi pena, 84. Episcopi circumeant suas parochias, 33, 35. Episcopi Christi uice legatione funguntur in Ecclesia, 393. Episcopi communibus Ecclesie et totius regni negotiis occupati, 38. Episcopi ne deferant ciuitates suas propter suam quietem, 33. Episcopi non sint graues ecclesiis in uisitatione sua, 34, 36. Episcopi pabulum uerbi diuini populis administrent, 32. Episcopi propitiatores et reconciliatores populi, 323. Episcopi protegere debent populum, 324. Episcopi uoluptatibus suis non indulgeant, 32. Episcopis auctoritas collata in persona Petri, 592. Episcoporum dedecorosa uita notatur, 36, 563. Episcoporum de predria certamina, 177. Episcoporum morientium bona quomodo conseruanda, 438. Episcoporum sententia est irreuocabilis, 257. Episcopos Constantinus noluit iudicare, 427 Episcopos dissidentes synodus reconciliet, 351. Episcopus ab una Ecclesia non migret ad aliam, 121. Episcopus depositus non attrectet ministerium episcopale, 357. Episcopus proprius, 203, 321. Episcopus monachorum uitam diligenter discutiat, 273. Episcopus nichil agat in aliena diecesi, 125. Episcopus non longe ab ecclesia hospitiolum habeat, 63. Episcopus non dehonorandus, 393. Episcopus solus honorem dare potest, solus auferre non potest, 396. Episcopus successorem sibi eligere non potest, 402. Episcopus super sacramenta non iuret, 331.
    Epistola de celo lapsa, 386, 594.
    Eptaticus, 627.
    Equitare uetitum quibusdam penitentibus, 216, 229.
    Ergastula monachorum et monachorum, 272.
    Eucaristia data paruulis, 57, 551 et seq. Eucarisita de tertio in tertium diem mutetur, 58. In ea offerendum uinum cum aqua mistum, 56. Eucaristia intincta, 58, 552. Eucaristia ne deferatur ad infirmos per laicos neque per feminas, 23, 77, 603, 608, 612. Eucaristia quotidie sumenda, 562. Eucaristie perceptione magis grauatur quam purificatur cuius mens est in affectu peccandi, 98. Eucaristie tradende modus, 563. Eucaristie uiaticum, 74. Eucaristiam euomere, 86. Per ebrietatem, 212. Eucaristiam qui indigne accipit, 437.
    Eulogie, 353, 572. Id est panis benedictus, 157, 376, 605. Eulogie populo tribuende, 26. Eulogie uoluntarie, 59.
    Eutychiani pape decreta, 579.
    Euangelicus textus, 540, 626 et seq.
    Euangeliorum liber, 549.
    Euectionum numerus, 34.
    Examen ordinandorum, 199.
    Excepto, 591.
    Excommunicari nemo potest nisi per scripturam, 391. Excommunicati quomodo reconciliandi, 365.
    Excommunicatio ab episcopo non suo lata nullius est momenti, 122. Excommunicatio non leuiter ferenda,  327 et seq. Excommunicatio Ragenardi comitis Senonensis, 636. Rainonis, 625. Excommunicationem quidam contemnunt, 324. Excommunicationis ueteres formule, 358 et seq.
    Excommunicato non communicandum, 212, 354 et seqq., 362. Excommunicatus ante audientiam non communicet, 356, 605, 609, 613, 662, Excommunicatus mortuus ante reconciliationem, 378.
    Excubie funeris, 174.
    Exorciste energumenis quotidie manus imponant, 388,
    Exedra, 80, 558, 560.
    Exemplis malis utendum non est, 600.
    Exorcismi ad catechumenum faciendum, 29, 34, 606, 610.
    Expositi infantes, 239.
    Exsequie defunctorum, 29, 606, 610, 614.
    Extrema unctio data ante uiaticum, 77.
    Exuperius episcopus Tolosanus, 551.

F
    Fabrica ecclesie releuanda ex quarta parte redituum ecclesiasticorum, 57, 160.
    Faida, 205, 296, 580, 588.
    Faide cercende, 243.
    Faiditus, 580.
    Familia ecclesie, 181. Familia per tormenta interrogari potest de adulterio uxoris, 266.
    Famulus, id est seruus, 181.
    Farabertus abbas Prumiensis, 523.
    Felix episcopus Messanensis, 395.
    Femina cuius filius per negligentiam non baptizatus obierit, 81, 337. Femina fidelis que adulterum maritum relinquit, 249. Femina paupercula que fetum suum occiderit pro difficultate nutriendi, 238. Femine ad altare non accedant, 25, 70, 77, 101, 556, 603, 607. Femine eucaristia non tradatur ad deferendum infirmo, 23, 77, 539. Femine non habitent cum presbyteris, 23. Femine sacris altaribus non ministrent, 101. Femine senatoriam sibi usurpant auctoritatem, 277. Feminarum maleficia, 210. Femineus sexus instabilis, 404.
    Fenum decimandum, 48. Fenum in ecclesia non mittatur, 22, 51.
    Fenus, quid, 133.
    Fenus non exerceant presbyteri, 111 et seq.
    Ferri igniti iudicium, 230, 329, 593.
    Festi dies absque opere seruili celebrentur, 213, 354. Festis diebus quando laborare permissum, 575. Festis diebus stantes orare oportet, 422.
    Festiuitates anni, 172.
    Feudum presbyterale, 545, 600
    Fideles regis, 45.
    Fidelitas per sacramentum nulli promittatur nisi regi et unicuique proprio seniori, 330.
    Fides Christianorum, 34.
    Filiastram suam qui cognouerit carnaliter, nec eam nec filiam ipsius habere potest uxorem, 294. Filiastra cognita carnaliter a marito matris, 297 et seq.
    Filii non negligendi a parentibus, 387.
    Filiolam suam spiritualem nemo in coniugium assumat, 285 et seq.
    Filioli, id est pueri quos aliqui susceperunt in baptismo, 130, 214.
    Filius omnis non est heres patris, 280.
    Fiscalinus homo, 225.
    Fiscus dominicus, 39.
    Fiscus presbyteralis, 545, 646 et seq.
     Fontes consecrandi, 29. Fontes lapidei ad baptizandum, 26, 62, 128, 604, 609, 613.
    Fontiniacensis pugna, 597.
    Fontiniacum, 105.
    Formata, 193 et seq.
    Fornaci imponere pueros pro aliqua sanitate, 145, 344.
    Fornicantes irrationabiliter, 515 et seq.
    Fornicaria causa, 238.
    Fornicatio facta cum duabus sororibus, 293, 297 et seq. ornicatio cum filiastra, 297 et seq. Cum matre et filia, 295. Cum pecudibus, 308 et seq. Fornicationis causa licet dimittere uxorem, 251, 261, 409. Fornicationis discrimen non facit nobilitas aut pulchritudo, 313.
    Fornicatorum uarie penitentie, 303 et seqq.
    Francia orientalis et occidentalis, 523.
    Franconofurth, 410, 595.
    Fratiganus Cordubensis ecclesie presbyter, 396.
    Freda regalia, 635. Fredum, 226, 337.
    Frigiditatis accusatio quomodo probanda, 303.
    Frotmundus comes Senonensis, 638.
    Fugitiuus clericus, 425.
    Fur aut latro captus in preda, 393. Fur necessitate factus, 378. Fures et latrones si in furando et predando occidantur, 246. Furum penitentia, 142, 144, 312.
    Furiosi aut furiose matrimonium an separandum, 261, 585.
    Furti definitio, 313 et seq.

G
    Gardingi, 441.
    Gausbertus Cadurcorum episcopus, 543.
    Gausla uxor Ademari uicecomitis Scalarum, 630 et seq.
    Genecie, 568.
    Geneciarie, 209.
    Geniculum, 587.
    Genitiarie, 120, 277, 567, 586.
    Genu, 587. Genu non flectendum in die domini o, 173. Genuum flexiones pro penitentia, 149.
    Gesta pontificalia, 599.
    Gislemarus presbyter, 196.
    Gislemarus presbyter indoctus notatus, 540.
    Gradualia, 607.
    Grana comburere ubi mortuus est homo, 344.
    Gratie Deo referende post cibum, 95.
    Grauida baptizanda quando uoluerit, 127.
    Gregorii Iu epistola de restitutione Ebbonis arguitur falsitatis, 599.
    Gregorii homilie, 30.
    Gregorius uII se purgat ab obiectis cum corpore Domini, 588.
    Gunebodigni, 590.

H
    Habitus religionis, 4, 34. Secularis, 153.
    Heres patris non est omnis filius. 280
    Harioli, 341 et seq.
    Harmiscara, 118, 370, 566.
    Hemiolia, id est sescupla, 111.
    Hibernicum concilium, 572
    Hildebrandus episcopus Sagiensis, 546, 625.
    Hiltineshaim in Saxonia, 600.
    Hincmarus archiepiscopus Rhemensis 578.
    Homicida quandoque puniendus, quandoque absoluendus, 244. Homicide qui seipsos peremerunt non sepeliantur cum canticis, 246. Homicidarum diuersa genera, 231. Homicidarum  penitentia, 141, 216 et seq, 472. Sit ubique eadem, 215. Homicidis non communicandum, 240.
    Homicidii clausula in canonibus apostolicis, 555. Homicidiorum diuersa genera, 205 et seq.
    Hominum uita semper querula est, 643. Homo ecclesiasticus, 169, Homo non occidatur nisi lege iubente, 240.
    Honor cathedre, 35.
    Hore canonice, 274.
    Hospitalitas commendatur, 105, 369, 604, 609, 612.
    Hostis, id est exercitus, 85, 217, 562.
    Hugo dux Burgundionum, 642.
    Hugo Lotharii regis filius, 527.
    Hunbaldus Uriacensis dominus, 646 et seqq.
    Hymni matutini, 94.

I
    Ignis penitudinis, 272.
    Illicita qui commisit, a licitis etiam abstincat, 153, 381. Illicitorum ueniam postulans a multis licitis abstinere debet, 498.
    Illitterati non ordinentur, 187. Non possunt esse episcopi, 402.
    Imagines non ponantur super altari in quo corpus Dominicum consecratur, 549.
    Impotentia ceundi cum uxoribus, 302 et seq.
    Impunitas peccandi illecebra, 325, 589.
    Incantatores, 351.
    Incendiariorum penitentia, 143, 378.
    Incensum offerendum in altari, 55.
    Incesta adulteria, 311.
    Inceste nuptie, 189.
    Incesti uaria genera, 285 et seqq., 311. Et penitentia, 287 et seqq., 296 et seqq., 305, 601.
    Incestuosi peccatum non reticendum, 25. Incestuosorum peccata episcopis reuelanda a presbyteris, 107. Incestuosorum iuramentum, 298. Incestuosos suscipientium pena, 587.
    Incorporamur cum Christo dum chrismate ungimur, 58.
    Indiculus, 331, 591.
    Indifferenter baptizandum non est, 26, 538.
    Indumenta altarium, 22.
    Infans a sanguine nutritus, 239. Infans mortuus sine baptismo per negligentiam presbyteri, aut matris, aut parentum, 23, 81 et seq., 145. Infantes incaute oppressi, 206, 235. Infantes confirmandi et communicandi statim post baptismum, 551, 554. Infantes de quorum baptismo dubitatur baptizandi sunt, 127.
    Infirmi quomodo admonendi, 71. Infirmi ungendi oleo, 23, 29, 59, 75 et seq., 603, 608, 612. Infirmum presbyter per seipsum communicet, 77.
    Ingenua conditio, 28. Ingenua seruo se miscens capitaliter puniatur, 266.
    Ingenuitatis charta, titulus, pagina, 182 et seq., 539.
    Ingenuus, id est liber, 182 et seq., 539. Ingenuus si ancillam uxorem acceperit, putans eam ingenuam, 257.
    Iniurie non referende, 617. Iniuriarum suarum ultores non ordinandi, 91.
    Innocentes custodiendi aduersus perniciem accusantium, 442.
    Inquisitio in uisitatione dieceseos, 530 et seq.
    Insaniens si quis hominem occiderit, 247.
    Instrumenta ecclesie, 164.
    Internuptarum mariti non ordinandi, 399.
    Intincta oblatio, 58.
    Inuadiare, 537.
     Inuidia quantum malum, 617. Inuidie penitentia, 146.
    Isidori etymologie, 288.

I
    Ieiunandum non est Dominico die, 387. Ieiunandum Sabbato, 389.
    Ieiuni sint comites cum placitum habent, 85. Ieiuni sint qui in sanctis debent iurare, 330.
    Ieiunia legitima non sunt soluenda, 389. Ieiunia extraordinaria quomodo indicta olim, 569. Ieiunium indictum seruandum, 132, 144, 211. Ieiunium Quatuor Temporum, 26, 604, 609, 613. Ieiunium uigiliarum. 132.
    Ioannes abbas Tutelensis et Aureliacensis, 635.
    Ioannes XII accusat usquod non communicasset in missa, 538.
    Ioannes scriptor uite S. Greg. 396.
    Ioca et saltationes, 174. Ioca turpia, 25, 108, 537.
    Iocare uetitum cum paruulis, 310.
    Ionas episcopus Augustodunensis, 544, 622.
    Iudei ne seruos aliene nationis circumcidant, 245. Iudeo non licet habere mancipium Christianum, 340. Iudeos inter et Christianos uetita matrimonia, 265.
    Iudicia agitanda non sunt in die festo, 575. Iudicia non unt diuidenda, 327.
    Iudicis alterius sententia nisi sui nullus teneatur, 326.
    Iudicium Dei, 351. Iudicium ecclesiasticum, 301, 498. Iudicium episcopale, 332. Iudicium sanguinis agitare non debent qui sacra tractant, 234. Iudicium synodale, 396.
    Iudicum electorum sententia non est obnoxia appellationi, 254 et seq. Iudicum auctoritas a Deo, 476.
    Iudith filia Caroli Calui, nupta Balduino, 282.
    Iuramenta in altari seu sanctorum reliquiis, 330. Iuramenta super Euangelium et reliquias, 500. Iuramentum exigi non debet nisi pro fide recta, 419. Iuramentum incautum mutandum, 334. Iuramentum de parentela, 298.
    Iurare episcopi non compellantur, 428. Iuraturi sint ieiunii, 330.
    Iuuauum, 596.

K
    Kalende Ianuarie, 564. Kalendis Ianuariis nouus est annus, 347. Kalendis presbyteri conueniant, 109.

L
    Lac non debet offerri super altare, 55.
    Laicalibus uestimentis clerici non utantur, 158.
    Laici communicent ter in anno, 100, 212, 352. Laici non excommunicentur nisi tertio uocati atque commoniti, 357, 359. Laici presbyterorum morientium bona diripiunt, 430. Laici presbyteros neque in ecclesia mittant neque eiiciant nisi per consensum episcopi, 118. Laici offerunt episcopis consecrandos clericos, 179. Laici ne communicent infirmos, 23. Laicis et clericis interdicitur accessus ad sanctimoniales, 273 et seq. Laico eucaristia non tradatur ad deferendum infirmo, 536. Laicorum uitam examinat episcopus, 533. Laicus ne dimittat uxorem ut aliam ducat, 386.
    Lambertus episcopus Cenomanensis, 525, 546.
    Lanam carpere, 171
    Lapides quos uulgus colit, 343. uide uota.
    Larue demonum, 564.
    Lapsi sacerdotes quomodo corrigendi, 426.
    Lasciuus in lingua, 89.
    Latrones si in predando occidantur, 24.
     Laudus episcopus Constantiensis, 633.
    Lauriacum in pago Andegauensi, 325.
    Lauandarius, 57.
    Lectionaria, 607.
    Lectionarium, 22.
    Leges olim diuerse inter Francos, 545. Leges sine die et consule non ualent, 184.
    Lemouicensis comitatus, 630.
    Lenocinii reus est maritus qui uxorem in adulterio inuentam non statim dimiserit, 267. Lenocinium uetitum, 265.
    Leoniana constitutio, 166.
    Leonis Iu homilia, 531, 534.
    Leothericus archiepiscopus Senonensis, 639.
    Lex humana, 209. Lex mundana, 184, 283, 254, 301. Lex mundana et ecclesiastica, 579. Lex Romana concordat cum auctoritate canonica, 245. Lex Romana et Gothorum, 627. Lex, id est multa, 49, 283, 375, 545.
    Libellus reclamationis aut postulationis, 391.
    Libertatis charta, testamentum, 28, 181, 186, 431.
    Librorum scribendorum magna olim cura, 535. Librorum miniandorum artificium, 528. Libros habeat unaqueque ecclesia, 22.
    Ligature, 377.
    Limina sancti Nazarii, 642.
    Linteamina ad altaria femine preparent, 54, 386.
    Linum battere, 171.
    Liquor in quo mus uel mustela mortua fuerit ne bibatur, 144, 211, 348. Aspergatur aqua benedicta et sumatur, 277.
    Litania maior, 26, 130, 211.
    Litium, quid, 562.
    Littere pacifice, commendatitie, canonice, 28, 191 et seqq. Littere talamasce, 564. Litteris carens sacris aptus esse non potest officiis, 187.
    Loci iamdudum sacri et spurcitia fedati, 46.
    Lotharii preceptum de restitutione Ebbonis, 600. Lotharii et Thetbirge diuortium, 241, 253, 255 et seq.
    Lucerne ardentes pedibus conculcande in conclusione anathematis, 361, 365.
    Lucrum turpe, 133.
    Ludere uetitum cum paruulis, 310.
    Luminaria ecclesie, 22, 47, 120.
    Lupi infestant Galliam, 130.
    Lupus abbas Ferrariensis, 589.
    Lusa diabolica, 537.
    Luxuria multorum uitiorum mater, 619. Luxurie concubinatice, 311.

M
    Magi et aruspices non consulendi 143.
    Magica ars damnata, 513.
    Maledici quomodo puniendi, 88.
    Maleficia feminarum, 210, 245.
    Mallum publicum, 85, 256, 331, 333, 337. Mallum tenere, 185.
    Mancipia ecclesiastica, 42. Mancipia manumittere preceptum penitentibus, 387. Mancipia monachis data non licet manumitti, 164. Mancipiorum commutationes barbare, 575. Mancipium Christianum Iudeo habere non liceat, 340. Mancipium iuris ecclesie, 165. Non commutetur, 169 et seq. Mancipium rusticum, 166. Ecclesiasticum, 169.
    Mandatores cedis ut homicidie puniantur, 244.
    Mangones et cotiones, 242.
    Mansi ingenuiles et seruiles, 23.
    Mansio, id est domus, 106, 175, 369, 543.
     Mansionaticus, 543.
    Mansiones pro uisitatione, 36.
    Mansus ecclesie, 431. Mansus habens bunuaria duodecim, 536, 545. Mansus unus integer attribuatur unicuique ecclesie, 23, 41 et seq., 47.
    Mantellum, 158, 572.
    Manum redimere, 331, 373, 593, Manuum iniectio inter clericos et monachos uetita, 90.
    Manumissio Nicolai de Marisiaco, 654. Constantie, 628. Manumissionis formule, 189 et seqq. In ecclesia faciende, 184.
    Mariti internuptarum non ordinandi, 399. Maritus aliam uxorem accipiat, si uxor consensu eius uelum suscepit, 252. Maritus cuius uite uxor insidiata fuerit, illam repudiare potest, et aliam accipere, 257, 266. Maritus est dominus et senior uxoris, 244. Maritus leno uxoris ex communicandus, 264. Maritus habere debet coniugem in dilectione et debita disciplina, 300. Maritus non potest fieri monachus absque consensu uxoris, 409. Maritus qui captiuus fuit, uxorem suam recipiat redux, 280. Maritus quo casu aliam uxorem ducere possit, 259 et seq. Maritus si uxorem interfecerit, 240 et seq. Maritus sororem uxoris, uxorem esse puans, uitiauit. 292. Maritus uidue si cum filiastra sua fornicatus fuerit, 285, 297.
    Martini Bracarensis Collectio, 594.
    Martyrologium, 29, 606.
    Martyrum natalitia non celebranda in Quadragesima, 387.
    Mascarades, spectacula ultimorum temporum, 571.
    Masque, id est larua, 564.
    Matrimonia legitima tria, 251. Matrimonia uetita inter Iudeos et Christianos, 265. Matrimonium non dissoluitur repudio, 249. Matrimonium quomodo dissolui possit, 253. Matrimonium dissolui statim non debet propter affinitatem, 289. Matrimonium furiosi, 585. Matrimonium quota generatione licitum, 288 et seq., 394. Matrimonium separandum si quis filiastram suam ante episcopum ad confirmationem tenuerit, 295.
    Matrix ecclesia, 161.
    Matutinale officium, 105
    Matutini hymni, 94.
    Medicus male curans, 426.
    Medo, 217 et seq, 223.
    Mel non debet offerri super altare, 55.
    Mendici qui per patrias discurrunt, 368.
    Mensa Christi, 53.
    Menstruorum tempore abstinendum a mulieribus, 145, 306. Menstruum sanguinem cibo uel potui miscere, 344.
    Mensure iuste sint, 372 et seq.
    Mercatus non fiat in die dominico, 170 et seq.
    Mersio trina in baptismate, 126, 551.
    Metropolitanus in ciuitate metropoli consecrandus, 402 Nihil presumat nisi quod ad suam pertinet parochiam propriam, 123.
    Migrandum non est ab una ecclesia ad aliam. 25.
    Miniandorum librorum artificium, 528.
    Ministeria Ecclesie, 160, 315. Id est bona, 573. Ministerium presbyterale, 635.
    Ministrare Christo, quid, 411.
    Ministri episcoporum, 107, 214, 311, 344, 370, 530. Ministri reipublice, 333, 370 et seq.
    Minucius Felix emendatur, 590.
    Missa à ieiunis celebretur, 75. Et cantetur, 603, 607, 611. Ad missam respondeat Clericus, 24. Missa audienda a Christianis in propria ecclesia, 550, 653. Audienda integra, 97, 99 et seq., 215.  Missa cantanda hospitibus et peregrinis, 24. Missa cum peculiari alba celebranda, 27. Cum quibus uestimentis celebranda, 62. Missa de purgatione criminis, 315 et seq. Missa non ante horam tertiam celebretur, et a ieiunis, 24. Ante missam licentia sit arandi, etc. 173. Missa non cantanda extra ecclesiam, 23. Missa qua hora celebranda, 94. Missa sancti Ioanuis, 218, 306. Misse cantatio data pro redemptione penitentie, 287. Misse solitarie uetite, 96, 159, 562. Missam cantans communicet, 538 Missas laici celebrare faciunt in suis domibus, 83.
    Missalia, 22, 607.
    Missi dominici, 37, 42, 45, 48 et seqq., 370.
    Missus episcopi, 205, 299 et seq.
    Modius iustus, 372.
    Mechia omnis interdicitur, 290.
    Monachi abbatibus subiaceant, 397. Monachi conspirantes contra pastorem suum, 374. Monachi litterarum osores, 525. Monachi quotidianum rurale opus faciunt, 164. Monachi seruili operi mancipati, 397 Monachi uagi, 397. Manachis uestem exuere non licet cum eunt cubitum, 572. Monachorum uita sepe et diligenter discutienda ab episcopo, 273. Monachus deferens disciplinam, 190. Monachus ebriosus quomodo peniteat, 84. Monachus furtum faciens honore priuetur, 313.
    Monete adulterator libertatem amittit, 588.
    Monomachia cum scutis et fustibus, 337. Monomachia non assumitur in lege, 241.
    Mons Buzninus, 544, 622.
    Morchidum, 287, 586
    Morth, 580.
    Morticina manducari prohibita, 144, 348, 377.
    Mortui non sepeliantur in ecclesia, 79 et seq., 557 et seqq. Mortuorum corpora ad ecclesiam perferenda, 580.
    Mouere, id est pendere more feudorum, 640.
    Muliebria uiri ne patiantur, 310.
    Mulier duobus fratribus ne nubat, 284 et seq., 297. Mulier in seipsa coitum habens, 511. Aut cum altera fornicans, 307, 344. Mulier ne sumat amictum uirilem, 386. Mulier uiros neque docere neque baptizare presumat, 390. Mulier uirum suum relinquere non potest, 386, Mulier si cum patre et filio fornicata fuerit, 286, 293. Mulier uelari canonice non potest absque consensu mariti, 260. Mulieres demonum phantasmatibus seducte, 345. Mulieres non habitent cum presbyteris, 63 et seq. Mulieres placita et publicos conuentus non adeant, 277. Mulieres que partus suos necant, 237, 479. Mulieres quas et quomodo alere debeant presbyteri, 555. Mulierum consortia uitent presbyteri, 111. Mulierum maleficia, 243.
    Mundana lex, 184.
    Mundeburdum regium, 411, 632. Mundeburdum, 624. Mundeburdi, 586. Mundeburdis, 282.
    Mundualdus, 586.
    Munus ab obsequio, a manu, a lingua, 116.
    Murmurantium pena, 89.

N
    Nares sibi inuicem precidant conspiratores, 374.
    Natura uitiorum imitatrix, 406.
    Nazarii martyris limina, 642.
    Negotiatio interdicta penitentibus, 152. Negotiatio quando permissa uiris ecclesiasticis, 113 et seq.
    Nicolai pape epistola ad Carolum archiepiscopum Moguntinum, 595. Nicolaus  papa electus fuit iudex a partibus in causa Lotharii et Thetbirge, 255, 584.
    Nocte prima nuptiarum coniugati permaneant in uirginitate, 268, 585, 657.
    Nomina recitanda in sacrificio, 388.
    None et decime, 45, 47, 49 et seq. 625, 646.
    Norigaudus episcopus Agustodunensis, 556, 651.
    Normanni, 370. Galliam et Germaniam uastant, 523.
    Noualia rura, 47, 547.
    Nouercam ducere uxorem priuignus non potest, 294.
    Nubere duobus fratribus nulla mulier debet, 28 et seqq., 297. Nubere in terga, 306. Nubere pro coire, 142 et seq., 156. Nubere retro cum uxore, 306.
    Nuptie inceste, 189. Nuptiarum conuiuia euitent clerici, 155. Nuptiis non intersint clerici, 26.
    Nutrimen animalium, 548. Nutriminis decima, 48.

O
    Oblatio, id est panis et uinum, 215. Oblationes, 26. Quando faciende, 27. Oblationes de Sabbato in Sabbatum innouentur, 58. Oblationes defunctorum, 351 et seq. Oblationes dissidentium fratrum non recipiende, 350. Oblationes et decime sunt stipendia pauperum, 159, 318. Oblationes extra ecclesiam ne accipiantur, 394. Oblationes non celebrande in domibus, 82. Oblationes ponende post altare, 54. Oblationum tertia pars pro luminaribus et reparationibus ecclesie, 35.
    Occasio, id est pretextus, 656.
    Odolricus uice comes de sancto Cirico, 633.
    Offerre nulli debent nisi episcopi et presbyteri, 138.
    Officium diuinum quomodo recitent quidam episcopi, 563.
    Oleum catechumenorum, 59.
    Orare stantes oportet diebus festis, 422.
    Orarium semper gestare debent presbyteri, 27, 157, 605.
    Oratio Dominica Christianis insinuanda, 26, 28.
    Orationes pro diuersis necessitatibus, 95, 104.
    Oratorium hoc sit quod dicitur, 51.
    Ordiendis telis, 580.
    Ordinandorum examen, 199.
    Ordinari qui non possunt, 177, 187, et seq., 429, 615, 654.
    Ordinati litteras accipiant ab ordinatoribus suis, 177, 391 Ordinati qui capitalia crimina commiserunt, 480 et seqq. Ordinatus per pecunias abiiciatur. 114 et seq., 158.
    Ordinationes absolute uetite, 176 et seq. Ordinationes presbyterorum et diaconorum quibus temporibus faciende, 198.
    Osculum pacis, 217.
    Osius episcopus Cordubensis, 185, 192.
    Ostiola suspiciosa in domo presbyteri, 23.
    Otho rex 410.

P
    Pacifice littere, 191 et seq.
    Pacificare faidam, 243.
    Pactum Francorum, 185, 577.
    Palatinorum prerogatiua, 440.
    Pallei corporales, 626.
    Panes ciuiles, 166.
    Paradisus, id est atrium ecclesie, 559.
    Parentela quomodo inquirenda, 298.
     Parentum penitentia qui partus suos occiderint, 570,
    Paranymphi, 267.
    Parochia pro diecesis, 38. Parochie rustice, 37.
    Parochialis presbyter, 653.
    Parochiales ecclesie frequentande, 93, 550.
    Parochianus alienus non admittendus ad mysteria, 54. Parochianum alterius nemo ad missam recipiat, 124, 604.
    Parricidarum penitentia, 223 et seq., 287. Eorum pena uetus, 235, 296.
    Paruisius, 559.
    Paruuli confirmandi et communicandi, 37. Infirmi communicandi, 57. Paruuli non cogantur iurare, 330.
    Pascha in ciuitate celebrandum, 353.
    Paschales termini, 29.
    Pasti et comessationes, 375.
    Pater datus loco penitentie, 381.
    Patibulis suspensorum cadauera ad ecclesiam deferenda, 246.
    Patrini, 130, 214. Filiolos suos erudiant, 605, 610, 613.
    Patrocinium ecclesiasticum, 165.
    Patroni ecclesiarum, 566. Unde dicti, 544. Patroni qui domini ante fuerunt, 179.
    Pauperem de familia sua unusquisque pascat, 367. Pauperum nutritio data loco penitentie, 379 et seq.
    Peccantes publice deferendi apud episcopum, 107.
    Peccare in Deum et peccare in homines, 329.
    Peccata eleemosynis redimenda, 71, 137. Peccata latentia non habent uindictam, 264. Peccata octo principalia, 146. Peccatorum confessio, 71. Redemptio, 556. Peccatum omne cauendum, 228, 430.
    Peccator contumax excommunicandus, 327.
    Peculiare sacerdotum, 228, 430. Seruorum, 165, 180, 182 et seq. Monachis habere uetitum, 397.
    Peculium seruorum, 165.
    Pecunia eroganda pro redemptione penitentie, 278 et seqq.
    Percussiones, id est flagella, pro penitentia, 380.
    Periuri a demonio uexantur, 332. Periuri pena. 330. Periurii penitentia, 141. Periuria cauenda, 330 et seqq.
    Petro specialiter ouile Dominicum commissum est, 197. Auctoritatem accepit a Christo, 592.
    Pignora sanctorum, 204.
    Pittatium, 596, 601.
    Placitum, 48. Comes non habeat nisi ieiunus, 85.
    Placitum non fiat in die Dominico, 170 et seqq., 333.
    Plebs adesse debet in ecclesia cum episcopus eam uisitat, 533.
    Poculum presbyteri non contingant ultra tertiam uicem, 109.
    Penitentem minus digne nemo ad reconciliationem adducat, 25, 107. Penitens non manducet carnem nec uinum bibat, 26, 125, 604. Penitentes ad clericatum non admittendi, 490. Non ordinandi, 399, 401. Olim a communione remoti, 570. Quomodo reconciliandi, 604, 609, 613. Non reuertantur ad clericalem habitum, 417. Penitentes non occidendi, 225, 284.
    Penitentia certa que, 154. Unde iniungenda peccatoribus, 538. Quomodo iniungenda, 605 et seq., 699, 613. Eius accipiende solemnia, 135 et seqq. In necessitate et periculo, 72. Eius redemptio, 217, 378, 381.
    Penitentiam augere uel minuere possunt sacerdotes, 223.
     Penitentiale, 26. Romanum, Theodori, et Bede, 30. Penitentiale suum bene sciant presbyteri, 538.
    Penitentis publicum et uulgatum crimen, 134. Penitentis et incestuosi peccatum non reticendum, 25 Penitentium confessio, 616. Penitentium reconciliatio quando facienda, 150.
    Popularia pecunia, 312.
    Populus Christo adunatur quando in calice uinum aque miscetur, 56.
    Porcarii diebus Dominicis et festiuis ad missam ueniant, 203, 367, 605, 609, 613.
    Porta ecclesie consecrata sanctorum reliquiis, 229.
    Porticus, 80, 555, 561.
    Possessiones, 37.
    Precepta regalia, 168.
    Predia ecclesie ne uendantur aut dentur, 43.
    Predicare debent presbyteri, 604, 608, 612.
    Predicationis sonitus necessarius episcopo, 32.
    Predicatorum diligentia qualis esse debeat in predicando, 102.
    Prefatio canonis, 28.
    Prestare, prêter, 569.
    Prestarie, 574.
    Pretitulatus, 28.
    Precarie, 574. Quomodo fiende, 166 et seqq.
    Presbyter ab officio misse non remoueatur absque competenti iudicio, 357. Presbyter aut diaconus non deiiciendus absque concilii examine, 399. Presbyter cellam habeat iuxta ecclesiam, 23. Presbyter conductor sui senioris non existat, 125. Presbyter depositus nichil de ministerio sibi interdicto agere presumat, 357, 369. Presbyter ecclesie sue relinquat que acquisita ab eo sunt, 652. Presbyter in ecclesia uulneratus aut occisus, 226, 229 et seq. Presbyter ne missam cantet extra ecclesiam, 83. Solus missam non cantet, 83, 96. Toties communicet quoties missam cantat, 25, 100 et seq. Presbyter nichil patrimonii habens quando prouectus est, 25, 432, 537. Presbyter ne sit ebriosus, nec litigiosus, 23. uaria de conuersatione presbyterorum, 24 et seqq. Presbyter parem suum ad pugnam uel ad cedem non prouocet, 108. Presbyter parochialis, 653. Presbyter per cuius negligentiam infans non baptizatus obierit, 81. Presbyter proprius, 47, 134, 213 et seq., 369, 54. Presbyter qua etate ordinandus, 186, 399 et seq. Non ordinetur priusquam examinetur, 177, Presbyter si uxorem acceperit, aut fornicatus fuerit, 64. Presbyter quilibet una ecclesia sit contentus, 119, 121, 124. Presbyteri assidue apud suas ecclesias esse studeant, 63. Presbyteri chrisma petant ab episcopis, 60. Presbyteri conueniant per Kalendas, 109. Presbyteri fenus non exerceant, 111. Hospitales sint, 105. Presbyteri ab officio altaris summouentur unde laici excommunicantur, 358. Presbyteri instituti ad formam septuaginta discipulorum, 30, 31, 602, 607, 611. Presbyteri lapsi quomodo corrigendi, 426. Presbyteri possunt augere uel minuere penitentiam, 223. Presbyteri quidam olim legere nesciebant, 54. Presbyteri reddere rationem episcopo debent sui ministerii. 531. Presbyteri res quas comparauerunt ecclesiis suis relinquant, 110, 565. Presbyterorum morientium bona laici diripiunt, 228, 430. Presbyteri subiecti sint episcopis. 37. Presbyterorum conuiuia qualia esse debeant, 108 et seq. Presbyterorum  familiaritas cum mulieribus, 555. Qua lis eorum conuersatio esse debeat, 603 et seqq., 611 et seqq.
    Presbyterale ministerium, 545, 573.
    Presbyteralis fiscus, 646 et seqq.
    Priuignus nouercam uxorem ducere non potest, 294.
    Predria affectata ab episcopis, 177.
    Professio castimonie, 398.
    Profugi qui paganorum manus uix euaserunt, 371.
    Proprius presbyter, 47. Sacerdos, 653.
    Prostratio data pro penitentia, 387.
    Prouocare non licet a iudicibus electis, 254 et seq.
    Prumiense monasterium, 523.
    Psalmi iniuncti penitentibus, 379 et seqq.
    Psalterium discendum a pueris, 104.
    Pseudographe narrationes, 385.
    Publicum et uulgatum crimen penitentis, 134.
    Puelle que etate uelande, 430. Puellarum monasterium, 406.
    Puer per negligentiam aut presbyteri, aut matris, aut parentum, mortuus ante baptismum, 81 et seq. 147, 237. Pueri a parentibus ecclesie oblati, 418. Facti monachi, 397. Pueri incaute oppressi, 235 et seq. Pueri quorum matres agnosci nolunt proiiciantur ante ianuas ecclesie, 236, 583. Pueri se manibus inuicem coinquinantes, 306.
    Pyxidem habeat quilibet presbyter ubi corpus Dominicum recondatur, 58. Pyxis semper sit super altare, 22.

Q
    Quatuor tempora anni, 26. Quatuor Temporum ieiunium, 26.

R
    Rabani dialogus de computo, 541. Liber, 627. Alius liber de chorepiscopis, 583.
    Ragenardus comes Senonensis, 636, 638.
    Raginardus frater Aganonis episcopi Augustodunensis, 641.
    Raino, 625.
    Rapina prohibita, 314, 316 et seqq.
    Raptores uirginum uel uiduarum, 188. Publica penitentia mulcentur, 268 et seqq. Anathematizati, 279. Quomodo puniendi, 410.
    Rathbodus Treuirensis archiepiscopus, 21, 96 et seq., 529.
    Ratherius episcopus ueronensis, 534, 541.
    Raubare, 595.
    Raymundus episcopus Helenensis, 553.
    Raymundus abbas Aureliacensis, 635.
    Raymundus comes Pictauensis, 629.
    Rebaptizati ad clerum non admittendi, 491. Non possunt esse episcopi, 401. Rebaptizatorum uoluntariorum pena, 128.
    Recaredus rex, 405.
    Reclamationis-libellus, 391.
    Reconciliandi ordo, 29.
    Reconciliatio penitentium, 150 et seqq.
    Redemptio peccatorum, 556 652. Penitentie, 217.
    Redhibitio, 42.
    Regalis potestas cerceat quos sacerdotalis admonitio cercere non potest, 324.
    Reges unguntur chrismate, 58.
    Regie dignitatis proditor aut rebellis anathematizandus, 325.
    Reginbaldus chorepiscopus, 582.
    Reginonis uita, 523.
    Regulam seueriorem sibi episcopi imponunt, 399.
     Reliquie sanctorum, 204. In altari recondite, 22, 53. Reliquiis consecrata porta ecclesie. 226.
    Reparationes ecclesiarum, 160, 546.
    Repudium non dissoluit matrimonium, 249 et seqq.
    Residua corporis Domini, 99.
    Resurrectio carnis, 103, 140.
    Retiati libri, 22, 535.
    Reus nemo fiat nisi inscriptione celebrata, 390.
    Rewadiare bannum, 118, 565.
    Ribuarii, 185.
    Richardus archiepiscopus Bituricensis, 578, 640, 646, 649.
    Ricarius abbas Prumiensis, 526.
    Riculfus episcopus Helenensis, 447, 626.
    Robator, id est raptor, 405, 595.
    Roclenus episcopus Cabillonensis, 642.
    Rodhmundus episcopus Augustodunensis, 567, 633.
    Rodmundus comes Senonensis, 637 et seq.
    Rodulfus rex, 631.
    Rogationes, 26. Rogationum ieiunium. 130, 211.
    Romana lege, id est Codice Theodosiano uiuunt Ecclesie, 185. Romana lex concordat cum auctoritate canonica. 245.
    Romanus pontifex, uicarius beati Petri, 651.
    Rotbertus episcopus Metensis, 196.
    Rothomagense concilium, 577.

S
    Sabbato ieiunandum, 389.
    Sacerdos proprius, 134, 653. Sacerdotes lapsi, quomodo corrigendi, 426. Sacerdotes predicare studeant, 104. Sacerdotalis catalogus, 27, 562. Sacerdotibus nullus dominus uiolentiam inferat, 427. Sacerdotium per ambitum appetere, 401. Sacerdotum detractio ad Christum pertinet, 393.
    Sacramenta adramita, 331. Sacramenta altaris a ieiunis celebrentur, 95. Sacramenta exigi non debent nisi pro fide recta, 429. Sacramenta non iurentur in die Dominico, 171. Ubi iuranda, 331 et seq. Sacramentorum liber, 53, 57, 549. Sacramentum ne ad pacem quis redeat, 333.
    Sacramentales homines, 331, 582.
    Sacrarum rerum ablatio sacrilegium est, 315.
    Sacrificia sanctificata, 44.
    Sacrilegium committit qui rem ecclesie uendit, 160. Qui res ecclesie aufert, 318.
    Sacristie, 607.
    Seculares. uide Laici.
    Salis et aque benedictiones, 29.
    Saltationes in excubiis funeris, 174.
    Saluator, id est Aduocatus, 644.
    Sanctimoniales quamuis rapte non nubant, 271 et seq., 275. Sanctimonialis cum alia sanctimoniali fornicans, 307. Sanctimonialis quando mutare monasterium sinatur, 229. Sanctimonialium pudicitiam episcopus subtiliter inuestiget, 273.
    Sanctorum in honore bibendum non est, 25. Sanctorum pignora, 204.
    Sanguinis effusio in ecclesia, 226. Sanguis animalium non manducandus, 349.
    Sapio, id est scio, 29, 541.
    Sarta tecta, 50, 120, 549
    Scabini, 256.
    Scalas castrum, 629.
    Schola ecclesie, 104.
    Scortorum greges, 83.
    Scriptura semper requiritur in causis gestorum, 391.
     Scripture diuine quomodo explicande, 30.
    Scuta et fustes in certamine singulari, 337.
    Secretarium, 22, 405.
    Sedere in ecclesia olim non licebat laicis ac feminis, 560.
    Seditionarii non ordinandi, 90.
    Seguinus archiepiscopus Senonensis, 630.
    Semen uiri in cibo miscere, 511. Id uxor in potu bibens, 344. Aut gustans mulier ut uir in amorem eius exardescat, 145. Seminis effusio in ecclesia, 308.
    Senior pro dominus, 41, 43, 631, 644.
    Sennensis ecclesia, 637.
    Sententie nomen habere non meretur que sine scriptura profertur, 391.
    Sepelire in ecclesia mortuos non licet, 79 et seqq.
    Septenarium, 653.
    Sepulcrorum effractores et uiolatores, 173, 312 et seq., 377. Quomodo puniendi, 79.
    Sepulture non uendantur, 23, 78, et seqq., 652. Sepulture locus honorificentior in atrio, 560.
    Serui ecclesiarum, 46, 180. Serui fiscales, 387. Serui fugitiui distrahendi, 163, 170. Serui ordinari non possunt nisi libertatem consecuti fuerint, 177 et seqq., 186, 654. Serui quomodo possint fieri clerici, 539. Seruorum nomine qui intelligantur, 539. Seruorum peculium, 165. Seruum proprium occidere non licet extra conscientiam iudicis, 222. Seruus ad ecclesiam confugiens, 388. Seruus et ancilla coniugati utrum separari possint per uenditionem, 258. Seruus de adulterio domine conuictus ignibus exuratur, 266. Seruus ecclesiasticus, fiscalis, proprius, 259.
    Seruilis conditio, 28, 605. Seruilis uilitas ad honorem ecclesiasticum non admittitur, 41.
    Seruitutis catena, 180. uinculum, 182.
    Sescupla, 111 et seq.
    Seueritas discipline ecclesiastice, 400.
    Sextarius equus, 372 et seq.
    Sicera non debet offerri super altare, 55.
    Sigillum, 331.
    Signa ecclesie, 22, 24.
    Simoniace ordinatus deiiciatur, 114 et seq., 158.
    Smaragdus, 627.
    Sodomitarum penitentia, 142 et seq. Sodomitici criminis penitentia, 306.
    Solidi duo pro iure uisitationis, 543.
    Somniis diabolus deludit mentes hominum, 345.
    Sonitus predicationis necessarius episcopo, 32.
    Sorcotium, 572.
    Sororem uxoris nemo sibi audeat sociare, 284 et seq. Sororem uxoris maritus, uxorem esse putans, uitiauit, 292.
    Sortes sanctorum, 342.
    Sortilega ars a diabolo inuenta, 345.
    Sortilegos nemo in domum suam introducat, 340.
    Spectacula non sunt spectanda a clericis, 155. Spectacula ultimorum temporum, 571.
    Sponse soror uiolata, laqueo se peremit, 284.
    Sponsaliorum fides frangi non debet, 267.
    Sponsam alterius nemo ducat uxorem, 268. Sponsus et sponsa a paranymphis  offerantur sacerdoti, 267. Sponsam filii si pater oppresserit, 295.
    Spurii ad clerum non admittantur, 189.
    Stanneum calicem pauperibus presbyteris habere permissum, 57.
    Statuta Ecclesie antiqua, 577.
    Stola, 27. Stolam semper gestare debent presbyteri, 157.
    Structure, id est edes, 111, 431.
    Strumenta, 592. Confici non debent septima luna, 347.
    Stupratam a fratre postea frater habere non potest uxorem, 291, 293 et seq.
    Subdiaconi ab uxoribus abstineant, 493. Subdiaconi eant ad episcopum pro chrismate accipiendo, 61. Subdiaconi qua etate ordinandi, 398. Qui ordinari non possint, 508. Subdiaconorum dignitas, 553. Subdiaconus, ministeri altaris, 102.
    Sub introducta mulier, 23, 64 et seqq.
    Successio in beneficiis ecclesiasticis, 650.
    Suffocatum et sanguis equiparantur idololatrie et fornicationi, 350.
    Suffraganei archiepiscoporum, 181.
    Summa casuum conscientie, 563.
    Superbia, radix omnium malorum, 616.
    Superstitio temporum obseruandorum, 347.
    Suscipere infantem in baptismo, 129.
    Suspensorum corpora ad ecclesiam deferri debent, 246.
    Symbolum Christianis fidelibus insinuandum, 26, 28, 129.
    Synodale iudicium, 396. Synodalia debita, 634. Synodalis causa, 205, 579. Census, 624. Conuentus, 390.
    Synodus ciuitatensis et parochialis. 532 et seq. Synodus episcopi, 227, 301, 324. Pro uisitatione parochie, 293 et seq., 572.

T
    Taberne non sunt constituende in ecclesia, 52. Tabernas clerici non ingrediantur, 52, 63, 92.
    Tabernarius, 24, 604, 609, 613.
    Tabula consecrata, 85, 561.
    Talamasce, 564.
    Talionis pena. 391 et seq.
    Tecto imponere pueros pro aliqua sanitate, 145, 344.
    Tempestatum immissores, 341.
    Tempora quatuor anni, 131. Temporum obseruatio uetita, 347.
    Terrule uendi possunt ab episcopo, 163.
    Tertia pars oblationum pro luminaribus et reparationibus ecclesie, 35, 44.
    Testa hominis combusta, 344.
    Testamentum, charta, 181.
    Testes falsi a communione submouendi, 219, 473. Aliis testibus reuincendi, 336. Testes qui esse non possint, 482. Testes singulariter inquirantur, 331, 337.
    Testimoniare, 331.
    Testimonium dicendum a ieiunis, 331.
    Testis falsus quandiu abstinendus, 338. Testis sit optimus quisque in pago, 337.
    Texendi sapientia, 348.
    Textus euangelicus, 540, 626 et seq.
    Theodorus archiepiscopus gentis Anglorum, 288. Theodori penitentiale, 30.
    Theodorus episcopus Ticinensis, 601.
    Thesauri ecclesiastici, 166.
    Thessalonicensis episcopi auctoritas, 190.
     Thetbirge et Lotharii diuortium, 241, 253, 255.
    Thiotmarus chorepiscopus, 583.
    Thronus episcopi in ecclesia, 570.
    Tituli baptismales, 549. Titulus presbyteralis, 160, 376 et seq.
    Tolosanorum comitum sepulcra, 561.
    Tornatricibus facere, 108.
    Trabale iudicium, 440.
    Traditio apostolica, 421.
    Translationes uetite, 125. Clericorum, 422. Translationes episcoporum qua auctoritate fieri debeant, 584.
    Tribulationis missa, 621. Tribulationum expiationes, 569.
    Tricenarium, 653.
    Tricennalis possessio, 27 et seqq.
    Tricesimus dies defuncti, 24.
    Trina mersio in baptismate, 126.
    Trinitas quomodo credenda, 103.
    Trithemius notatur, 600.
    Tullianus, magister militum, 418, 420.
    Turennensium uicecomitum sepulcra, 561.
    Turpe lucrum, 133.
    Tutelense castrum, 635.
    Tutelense monasterium nichil regi debebat preter solas orationes, 632. Tutelensis Ecclesia, 558.
    Tyrannus differt a legitimo principe, 233, 476.

U
    Unctio extrema data ante uiaticum, 77.
    Urbicus abbas, 409.
    Urso uel tornatricibus facere, 108.
    Usufructuario possidere, 574.
    Usura quid, 133. uetita, 377, 565.
    Usurarii non ordinandi, 91.
    Usuras non exerceant Clerici, 111, et seq. Neque presbyteri, 604, 609, 613.
    Uxor aliud, aliud concubina, 280. Uxor capto marito nupta alii, ad priorem reducem redire cogatur, 280. Uxor cuius maritus est monachus non potest alteri nubere eo uiuente, 253. Uxor debet subiecta esse marito, 302. Uxor non est omnis mulier iuncta uiro, 279. Uxor si maritum interfecerit, aut interfici fecerit, 240, 244, 257. Uxorem aliam accipere potest maritus, si uxor consensu eius uelum suscepit, 252. Si insidiata fuerit uite eius, 257, 266. Uxorem contaminatam si quis reperiat in initio coniugii, 260. Uxorem fratris sui qui adulterauit, quomodo peniteat, 295. Uxorem in adulterio inuentam quomodo maritus possit occidere. Uxores non facile uiros accusant de adulterio, 264. Uxoris sororem nemo sibi audeat sociare, 284 et seqq. Uxoris sororem maritus, uxorem putans esse, uitiauit, 292.
    Uxorius usus certo tempore interdictus, 143, 145 et seq. 155 et seq.

u
    uadimonium, 63, 337, 554.
    uadium, 63, 604.
    ualles comitisse, 654.
    uas ubi sacerdos manus lauet post sacrificium, 22. uasa sacrata Deo in magna ueneratione habentur, 44.
    uassallus, 260.
    uassi dominici, 45.
    uegula facere, 145, 571.
    uelate Deo consecrate non nubant. 407 et seq.
    uenatio interdicta clericis, 92. uenationes non exerceantur diebus Dominicis, 170.
    uenditiones bonorum ecclesiasticorum uetite, 161 et seqq.
     uentris ingluuies, 618.
    uernum pro uere, 380.
    uerueces tondere, 171.
    uestimenta clericalia, 27. Sacerdotalia, 22.
    uiaticum communionis, 218, 552. Post extremam unctionem, 77, 557. In morte, 72, 74, 285. Morientibus non denegandum, 495.
    uicarii de Borma, 631.
    uicarius episcopi qualis esse debet, 31, 32, 35, 38.
    uidua non potest dimittere uelum sanctum, 437. Quo suscepto, nubere non potest, 279. Si uelata ad nuptias transierit, 494 et seq. uidua quadragenaria si non nubit intra quinquennium, nubere ultra non potest, 277. uidue a proposito discedentes, 414, 416, 418. Ne se indiscrete uelent, 283. Que castitatem professe fuerint, nubere prohibentur, 403 et seq., 421. Que uestem mutauerint, nubere non possunt, 432 et seqq. uelum ab altari sumant, 586. uidue maritus si cum filiastra sua fornicatus fuerit, 285, 297. uiduarum adulteria, 434 et seqq. 594. Matrimonia, 586. uiduarum duo genera, 418. uiduarum raptores, 188. uiduas uelare pontificum nullus attentet, 278, 403, 407.
    uienna, urbs Galliarum, 131.
    uigilie, 93, 643. Nocturne, 353. Pro mortuis, 212, 580. uigiliarum ieiunium, 132.
    uindicte ratio conquiescit probatione cessante, 264, 507.
    uinea Christi, id est Ecclesia, 358.
    uinee exigue, 163.
    uini usus uetitus penitentibus, 125. uino aqua miscenda in sacrificio, 27. uinum decimandum, 48. uinum fugiendum uelut uenenum, 84. uinum in redemptionis nostre mysterio fuit, 56. uinum non recondatur in ecclesia, 57. Neque illic uendatur, 52.
    uipplensis Ecclesia, 640
    uir si fornicatus fuerit cum duabus sororibus, 293, 295, et seqq.
    uirga pastoralis, id est sententia excommunicationis, 321.
    uirgines non cogende ad nuptias, 405. Qua etate uelande, et quo tempore, 278, 430, 436. uirgines sacre non nubant, 271. Sacrate uel seculares si pactum perdiderint uirginitatis, 414, 418, 509 et seqq. uirgines que uestem mutauerunt, nubere non possunt, 432.
    uiri ne patiantur muliebria, 310.
    uiro credendum potius quam uxor que uirum frigiditatis accusat, 303.
    uisitandi diecesim necessitas incumbit episcopo, 531.
    uita hominum semper querula est, 643.
    uitiorum imitatrix natura, 406.
    uitreus calix, 551.
    uomentium per ebrietatem penitentia, 144.
    uomeres duodecim feruentes, 230.
    uota ad arbores et ad fontes, 143, 210, 591, uel ad lapidem, 342.

W
    Wadii accepti ab incestuosis, 311 Wadium, 566.
    Walterius episcopus Albanensis, 652.
    Wenilo Sennensis Archiepiscopus, 392.
    Weregildus, 225, 229, 284, 393.

X
    Xenium, 25.

Z
    Zacarie epistola ad Theodorum Ticinensem, 601.







ORDO RERUM QUAE IN HOC TOMO CONTINENTUR.


 REGINO PRUMIENSIS ABBAS.

    CHRONICON. 9
    Pertzii prefatio. 9
    Prefatio Regionis. 11
    Incipit Chronicon. 15
    CONTINUATOR CHRONICI REGINONIS. 152
    DE ECCLESIASTICIS DISCIPLINIS ET RELIGIONE CHRISTIANA LIBRI DUO. 175
    Baluzii prefatio. 176
    De Reginone elogia. 183
    Incipit libellus. 186
    Admonitio de Inquisitione sequenti. 186
    Incipit Inquisitio. 187
    De uita et conuersatione presbyteri. 187
    Quid sit a presbytero requirendum. 190
    Post hec de ministerio sibi commisso inquirendum est. 190
    INCIPIT LIBER PRIMUS. 191
    I. Ut canonum statuta sine preiudicio ab omnibus custodiantur. 192
    II. Qualem ministrum iuxta se episcopus habere debeat. 192
    III. De eadem re. 192
    Iu. Quod a rege postulandum sit ut episcopi tempore opportuno ad ministerium sibi commissum uacare possint. 192
    u. Ne episcopi propter suam quietem negligant plebem sibi commissam. 193
    uI. De episcopis qui raro aut nunquam plebes sibi commissas per seipsos uisitant. 193
    uII. Ut episcopus ambulet per suam diecesim. 193
    uIII. Ut episcopus cum paucis suam parochiam circumeat. 194
    IX. Ut si episcopus hoc explere nequiuerit, suos uicarios dirigat. 194
    X. Ut episcopi suam diecesim uisitent. 194
    XI. Ut episcopus duos solidos tantum a presbytero accipiat cum suam diecesim circuit. 194
    XII. De episcopis qui non uisitatis parochiis pretium seruitutis requirunt. 194
    XIII. De eadem re. 194
    XIu. De immunitate ecclesiarum. 195
    Xu. Quod omnes basilice in potestate episcoporum sunt. 195
    XuI. De parochiis. 195
    XuII. Quales ministros episcopi in ciuitatibus suis relinquere debeant. 196
    XuIII. De tricennali prescriptione 196
    XIX. De rebus per XXX annos possessis. 196
    XX. De inscriptione temporum. 196
    XXI. De eadem re. 196
    XXII. Item de eadem re. 196
    XXIII. De consecranda ecclesia. 197
    XXIu. De libertate ecclesiarum. 197
    XXu. De nouis ecclesiis. 197
    XXuI. De eadem re. 197
    XXuII. De manso ecclesie. 197
    XXuIII. De eadem re. 197
    XXIX. De priuilegio ecclesiarum. 198
    XXX. De ecclesiis et altaribus ambiguis; et ut superflua altaria de ecclesia abiiciantur. 198
    XXXI. De honore ecclesiastico. 198
    XXXII. Quod omnium ecclesiarum dotes ad episcopum pertineant. 198
    XXXIII. Unde ecclesie debeant restaurari et episcopo obsequium exhiberi. 198
    XXXIu. De eadem re. 198
    XXXu. De honore Ecclesie Dei. 199
    XXXuI. Item de restauratione ecclesiarum Dei. 199
    XXXuII. De eadem re. 199
    XXXuIII. De locis dudum sacris. 199
    XXXIX. De ecclesiis destructis. 199
    XL. De eadem re. 200
    XLI. Item de eadem re. 200
     XLII. De decimis. 200
    XLIII. De eadem re. 200
    XLIu. De eadem re. 200
    XLu. De eadem re. 200
    XLuI. De nonis et decimis. 201
    XLuII. De eadem re. 201
    XLuIII. De eadem re. 201
    XLIX. De eadem re. 201
    L. De eadem re. 201
    LI. De eadem re. 201
    LII. De eadem re. 202
    LIII. Ne fenum et annona et uinum in ecclesia mittantur. 202
    LIu. De eadem re. 202
    Lu. De eadem re. 202
    LuI. Ut nullus in ecclesia conuiuari presumat. 202
    LuII. De eadem re. 202
    LuIII. Ut nemo presumat in ecclesia uinum uendere. 202
    LIX. De eadem re. 203
    LX. Ut altaria mundissimis linteis cooperiantur; et ut presbyteri feminis predicent ut linteamina dent unde altare uestiatur. 203
    LXI. Ut nullus presbyter alterius parochianum ad missam recipiat. 203
    LXII. De oblationibus fidelium ad altare. 204
    LXIII. Ut nichil in sacrificio Domini offeratur preter id quod Dominus statuit. 204
    LXIu. Que species ad altare et non ad sacrificium offerantur. 204
    LXu. Ut ea que in ecclesiis offerri non possunt, ad domum sacerdotis a fidelibus deferantur. 204
    LXuI. Quid in sacrificio Dei offerri debeat. 204
    LXuII. De calice Domini. 205
    LXuIII. De corporali Dominico. 205
    LXIX. De eucaristia. 205
    LXX. De eadem re. 205
    LXXI. De oblatis, ut de Sabbato in Sabbatum innouentur. 206
    LXXII. Ut chrisma semper sub sera sit. 206
    LXXIII. Si presbyter chrisma dederit ad iudicium subuertendum. 206
    LXXIu. Ut nullus presbyter pro chrisma aliquod munus det. 206
    LXXu. Ut omnis presbyter duas ampullas in Cena Domini ad ciuitatem deferat. 206
    LXXuI. De presbyteris qui longe positi sunt. 207
    LXXuII. Ut alterius episcopi chrisma nullus presbyter accipiat. 207
    LXXuIII. Ut nullus minister sine chrismate proficiscatur. 207
    LXXIX. De fontibus sacris. 207
    LXXX. Ut nullus presbyter absque uestimentis sacerdotalibus presumat missam cantare. 207
    LXXXI. Ut nullus presbyter in uadium sacrata uasa uel uestimenta mittat. 208
    LXXXII. Ut episcopus et presbyter non longe ab ecclesia hospitium habeant. 208
    LXXXIII. Ut presbyteri nullatenus ubique hospitari sinantur. 208
    LXXXIu. De incontinentia sacerdotum 208
    LXXXu. De eadem re. 208
    LXXXuI. De eadem re. 209
    LXXXuII. De eadem re. 209
    LXXXuIII. De eadem re. 209
    LXXXIX. De eadem re. 209
    XC. De eadem re. 209
    XCI. De eadem re. 209
    XCII. De eadem re. 209
    XCIII. De eadem re. 209
    XCIu. De eadem re. 210
    XCu. De eadem re. 210
    XCuI. De eadem re. 210
    XCuII. De eadem re. 210
    XCuIII. De eadem re 210
     XCIX. De eadem re. 210
    C. Que mulieres in domibus habitent clericorum. 211
    CI. Ne ancille uel liberte cellarium teneant clericorum el ministerium secretum impendant. 211
    CII. De familiaritate extranearum mulierum. 211
    CIII. De eadem re. 211
    CIu. De eadem re. 211
    Cu. De uisitandis a presbytero infirmis. 212
    CuI. De infirmis qui confitentur peccata sua, et se reconciliari exposcunt. 212
    CuII. De reconciliandis infirmis. 212
    CuIII. De eadem re. 212
    CIX. De eadem re. 213
    CX. De eadem re. 213
    CXI. De his qui obmutescunt antequam sacerdos ueniat ad eos. 213
    CXII. De eadem re. 213
    CXIII. De eadem re. 213
    CXIu. De penitentibus subito mortuis. 214
    CXu. De communione priuatis qui uita defuncti sunt. 214
    CXuI. De unguendis infirmis. 214
    CXuII. De eadem re. 214
    CXuIII. De eadem re. 214
    CXIX. De sacra communione. 215
    CXX. Ne presbyter sacram communionem laico uel femine ad deferendum tradat. 215
    CXXI. Ut nulla premia pro baptizandis requirantur. 215
    CXXII. Ut nemo pro sepultura quidquam exigat. 215
    CXXIII. De eadem re. 216
    CXXIu. Ut nullus in ecclesia mortuum sepeliat. 216
    CXXu. De eadem re. 216
    CXXuI. De eadem re. 217
    CXXuII. De eadem re. 217
    CXXuIII. De infantibus mortuis per negligentiam non baptizatis. 217
    CXXIX. De eadem re. 217
    CXXX. De eadem re. 218
    CXXXI. Ne oblationes in domibus offerantur, et ne misse extra ecclesiam cantentur. 218
    CXXXII. De eadem re. 218
    CXXXIII. De ebriosis clericis. 218
    CXXXIu. De eadem re. 218
    CXXXu. De eadem re. 218
    CXXXuI. De eadem re. 218
    CXXXuII. De eadem re. 218
    CXXXuIII. Generales sententie de omnibus ebriosis ac uinolentis. 219
    CXXXIX. De eadem re. 219
    CXL. De eadem re. 219
    CXLI. De eadem re. 219
    CXLII. De eadem re. 219
    CXLIII. De eadem re. 219
    CXLIu. De eadem re. 219
    CXLu. Ex Penitentiali. 220
    CXLuI. Ex Canonibus. 220
    CXLuII. De eadem re 220
    CXLuIII. De eadem re. 220
    CXLIX. De his qui eucaristiam uomunt. 220
    CL. De clericis inter epulas cantantibus. 220
    CLI. De eadem re. 220
    CLII. De eadem re. 220
    CLIII. De clericis maledicis. 220
    CLIu. De clericis iurantibus. 220
    CLu. De eadem re. 220
    CLuI. De conuiciosis uel maledicis. 220
    CLuII. De eadem re. 221
    CLuIII. De detractoribus. 221
    CLIX. De contentionibus uel rixis. 221
    CLX. Unde supra. 221
    CLXI. Unde supra. 221
    CLXII. De lasciuis uel superbis. 221
    CLXIII. De eadem re. 221
    CLXIu. De murmurantibus. 221
    CLXu. Unde supra. 221
    CLXuI. Si quis priorem detraxerit. 221
    CLXuII. De seditiosis clericis. 221
    CLXuIII. De clericis in mutuam cedem prorumpentibus. 222
    CLXIX. Unde supra. 222
    CLXX. De eadem re. 222
    CLXXI De eadem re. 222
    CLXXII. De eadem re. 222
    CLXXIII. De eadem re. 222
    CLXXIu. Ne clerici arma ferant. 222
    CLXXu. De eadem re. 222
    CLXXuI. Ne episcopus uel presbyter aut diaconus canes ad uenandum habeant. 222
     CLXXuII. Ne clerici tabernas ingrediantur. 223
    CLXXuIII. De eadem re. 223
    CLXXIX. De eadem re. 223
    CLXXX. De eadem re. 223
    CLXXXI. De clericorum uigiliis. 223
    CLXXXII. De eadem re. 223
    CLXXXIII. De eadem re. 223
    CLXXXIu. De eadem re. 223
    CLXXXu. De eadem re. 223
    CLXXXuI. Ut misse ante horam tertiam non celebrentur. 224
    CLXXXuII. Ut fideles ante horam tertiam non prandeant. 224
    CLXXXuIII. Ut sacramenta altaris a ieiunis celebrentur. 224
    CLXXXIX. Ut post allocutionem episcopi in missarum solemniis plebs ad orationem inuitetur. 224
    CXC. De eadem re. 224
    CXCI. Ut nullus presbyter solus presumat missam cantare. 225
    CXCII. De presbyteris qui celebrata missa non communicant. 225
    CXCIII. Quod fideles laici communicare debeant. 225
    CXCIu. De diligentia corporis Domini. 225
    CXCu. De eadem re. 225
    CXCuI. Ne populus antequam missa finiatur de ecclesia egrediatur. 227
    CXCuII. De eadem re. 227
    CXCuIII. Ut sacrarium mulieres non intreant. 227
    CXCIX. De eadem re. 227
    CC. Ut omnis presbyter qui ecclesiam regit, thuribulum et incensum habeat. 228
    CCI. De predicatione presbyterorum. 228
    CCII. Quid sit a presbyteris predicandum. 228
    CCIII. De eadem re. 229
    CCIu. De eadem re. 229
    CCu. De eadem re. 229
    CCuI. Ad episcopos admonitio. 229
    CCuII. Ut quisque presbyter qui ecclesiam tenet, clericum habeat. 229
    CCuIII. Ut omnis presbyter horas canonicas solemniter persoluat. 229
    CCIX. Ut presbyter curam hospitum habeat. 229
    CCX. De aqua benedicta. 230
    CCXI. De eadem re. 230
    CCXII. De presbyteris qui culpas peccantium reticent, uel minus digne penitentes ad reconciliationem adducunt. 230
    CCXIII. De presbyteris qui a fidelibus ad prandium inuitantur. 231
    CCXIu. De rixis et pugna sacerdotum. 231
    CCXu. De conuiuio presbyterorum. 231
    CCXuI. De Kalendis, quando presbyteri simul conueniunt. 231
    CCXuII. De his qui de nichil habentibus ordinantur. 232
    CCXuIII. De eadem re. 232
    CCXIX. De eadem re. 232
    CCXX. De reditibus uel oblationibus Ecclesie. 232
    CCXXI. De usuris. 233
    CCXXII. De eadem re. 233
    CCXXIII. De eadem re. 233
    CCXXIu. De eadem re. 233
    CCXXu. Ut sub alieno nomine fenus non exerceant clerici. 233
    CCXXuI. De eadem re. 233
    CCXXuII. De eadem re. 233
    CCXXuIII. De eadem re. 234
    CCXXIX. De eadem re. 234
    CCXXX. De eadem re. 234
    CCXXXI. De eadem re. 234
    CCXXXII. De eadem re. 234
    CCXXXIII. De his qui per pecunias ordinantur. 234
    CCXXXIu. De eadem re. 234
    CCXXXu. De eadem re. 235
    CCXXXuI. De eadem re. 235
    CCXXXuII. De eadem re. 235
    CCXXXuIII. De eadem re. 235
    CCXXXIX. Quod munus sit etiam a lingua. 236
    CCXL. Ne presbyteri, ut ecclesias obtineant, munera dent. 236
    De his sacerdotibus uel clericis qui per pecunias aliorum sacerdotum ecclesias aut beneficia subripiunt uel subuertunt. 236
    CCXLI. Ut nullus presbyter in ecclesia mittat uel eiiciat. 236
    CCXLII. De ecclesiis inter coheredes diuisis. 237
    CCXLIII. Ut in una ecclesia non plures presbyteri constituantur. 237
     CCXLIu. Ut laici ecclesias non teneant, nec decimas accipiant. 237
    CCXLu. De eadem re. 237
    CCXLuI. De eadem re. 238
    CCXLuII. De his qui ecclesias deserunt in quibus prouecti sunt, et ad alias transeunt. 238
    CCXLuIII. De eadem re. 238
    CCXLIX. De eadem re. 238
    CCL. De eadem re. 238
    CCLI. Ne quis alienam parochiam usurpet. 238
    CCLII. De clericis qui preficiuntur ptochiis 239
    CCLIII. Ut amplius presbyter non habeat quam unam ecclesiam. 239
    CCLIu. De eadem re. 239
    CCLu. Ut nullus presbyter alterius parochianum recipiat. 239
    CCLuI. De eadem re. 240
    CCLuII. De eadem re. 240
    CCLuIII. Ut episcopus in alterius episcopi parochia ordinationem non faciat. 240
    CCLIX. Ut nullus presbyter aut laicus penitentem inuitet uinum bibere aut carnem manducare. 240
    CCLX. Ut nullus presbyter chartas scribat. 240
    CCLXI. Ut nullus, contempta minore ecclesia, ad potiorem aspiret. 240
    CCLXII. De baptismo, et quo tempore celebrandus sit. 240
    CCLXIII. De eadem re. 240
    CCLXIu. Quod Pascha et Pentecosten sit baptizandum. 240
    CCLXu. De grauidis baptizandis. 241
    CCLXuI. Baptizentur de quibus ignoratur an sint baptizati. 241
    CCLXuII. De baptizatis qui non confirmati moriuntur. 241
    CCLXuIII. De rebaptizatis. 241
    CCLXIX. Quod non nisi in Pascha et Pentecoste sit baptizandum. 241
    CCLXX. De eadem re. 242
    CCLXXI. De fontibus sacris. 242
    CCLXXII. Ut omnis presbyter suis parochianis symbolum et orationem Dominicam insinuet. 242
    CCLXXIII. De eadem re. 242
    CCLXXIu. De eadem re. 243
    CCLXXu. De Litania maiore. 243
    CCLXXuI. De ieiunio Rogationum. 243
    CCLXXuII. De ieiunio Quatuor Temporum. 243
    CCLXXuIII. De uigiliis sanctorum. 244
    CCLXXIX. De indicto ieiunio. 244
    CCLXXX. De eadem re. 244
    CCLXXXI. De eadem re. 244
    CCLXXXII. De eadem re. 244
    CCLXXXIII. De fame et pestilentia. 244
    CCLXXXIu. Quid sit usura. 244
    CCLXXXu. De eadem re. 244
    CCLXXXuI. Quid sit fenus. 244
    CCLXXXuII. De eadem re. 244
    CCLXXXuIII. De confessione et penitentia. 245
    CCLXXXIX. De penitentibus. 245
    CCXC. De eadem re. 245
    CCXCI. De eadem re. 246
    CCXCII. De danda penitentia. 246
    CCXCIII. Qualiter suscipere debeant penitentem episcopi uel presbyteri. 246
    CCXCIu. De eadem re. 246
    CCXCu. Ut nullus alius presumat penitentiam dare uel confessionem audire nisi episcopus aut presbyter. 246
    CCXCuI. Ut diaconus, si necesse sit, suscipiat confessionem. 247
    CCXCuII. Item de suscipienda confessione. 247
    CCXCuIII. De eadem re. 247
    CCXCIX. De eadem re. 247
    CCC. Ordo ad dandam penitentiam. 247
    CCCI. Item de penitentibus. 252
    CCCII. De eadem re. 253
    CCCIII. Ut penitentia coniugatis ex consensis detur. 253
    CCCIu. De eadem re. 253
    CCCu. De eadem re. 253
    CCCuI. De eadem re. 253
    CCCuII. De eadem re. 253
    CCCuIII. De eadem re. 253
    CCCIX. Ut nullus episcopus alterius ciuitatis uel parochie penitentem suscipiat uel sine episcopi uel presbyteri testimonio reconciliet. 253
    CCCX. Ut presbyteris et diaconibus manus tanquam penitentibus non imponatur. 253
    CCCXI. Ut penitentia clericis non negetur. 254
     CCCXII. Qualiter presbyteri et diaconi agant penitentiam. 254
    CCCXIII. Ut a negotiatione penitentes abstineant. 254
    CCCXIu. Ut post depositum cingulum nullus penitens ad militiam secularem redeat. 254
    CCCXu. De eadem re. 254
    CCCXuI. De eadem re. 254
    CCCXuII. De eadem re. 254
    CCCXuIII. De eadem re. 255
    CCCXIX. De eadem re. 255
    CCCXX. De eadem re. 255
    CCCXXI. De eadem re. 255
    CCCXXII. Qualem affectum debet habere penitens. 255
    CCCXXIII. Qualis sit uera penitentia. 255
    CCCXXIu. Quales esse debemus erga impenitentes. 255
    CCCXXu. Ut clerici non intersint nuptiis. 255
    CCCXXuI. De eadem re. 255
    CCCXXuII. De eadem re. 256
    CCCXXuIII. De temporibus quibus se continere debent coniugati ab uxoribus. 256
    CCCXXIX. De eadem re. 256
    CCCXXX. De eadem re. 256
    CCCXXXI. Quod ante communionem abstinere debet a coniuge. 256
    CCCXXXII. De eulogiis populo a presbytero dandis. 256
    CCCXXXIII. Ut presbyteri cum stola incedant. 257
    CCCXXXIu. De eadem re. 257
    CCCXXXu. Ne clerici laicalibus induantur uestibus. 257
    CCCXXXuI. De eadem re. 257
    CCCXXXuII. De eadem re. 257
    CCCXXXuIII. Ne presbyteri per pretium ecclesias teneant. 257
    CCCXXXIX. Quod non ubique sacrificium sit offerendum. 257
    CCCXL. Ubi sit missa celebranda. 258
    CCCXLI. Ut de decimis quatuor fiant portiones. 258
    CCCXLII. Si episcopus aut presbyter esse ecclesie quocunque ingenio alienare presumpserit. 258
    CCCXLIII. Ut nulli presuli possessionem magnam uel paruam ecclesie liceat in perpetuum alienare. 258
    CCCXLIu. De eadem re. 258
    CCCXLu. De eadem re. 259
    CCCXLuI. De eadem re. 259
    CCCXLuII. Ut presbyteri non uendant rem ecclesie ubi sunt constituti. 259
    CCCXLuIII. De eadem re. 259
    CCCXLIX. De eadem re. 259
    CCCL. Quid agere oporteat propinquos illius qui ecclesiam ditauit de rebus suis, si preuiderint ex collatis aliquid defraudatum ecclesie. 259
    CCCLI. De terrulis et exiguis uineis. 260
    CCCLII. Quod fugitiui serui ecclesie permittuntur distrahi. 260
    CCCLIII. Si quis chartas uel precepta regia supprimere aut aduersariis tradere ausus fuerit. 260
    CCCLIu. De testamento episcopi qualiter ualeat. 260
    CCCLu. De manumissionibus in ecclesia. 260
    CCCLuI. De eadem re. 261
    CCCLuII. De eadem re. 261
    CCCLuIII. De libertis ecclesie. 261
    CCCLIX. De thesauris ecclesiasticis. 261
    CCCLX. Ut nullus rem ecclesie immobilem alienare presumat. 261
    CCCLXI. Si princeps commutationem in ecclesia facere uoluerit. 261
    CCCLXII. De precariis ecclesiasticis. 262
    CCCLXIII. De eadem re. 262
    CCCLXIu. De eadem re. 262
    CCCLXu. Ut precarie in quinquennio renouentur. 262
    CCCLXuI. De commutationibus. 262
    CCCLXuII. Ne precepta fiant super beneficia ecclesiastica uel precarias. 262
    CCCLXuIII. De eadem re. 262
    CCCLXIX. Ne commutationes fiant de rebus ecclesiasticis sine consensu regis, et ut mancipia ecclesiastica nisi ad libertatem commutentur. 263
    CCCLXX. De eadem re. 263
    CCCLXXI. De die Dominico. 264
    CCCLXXII. Quid fieri licet in die Dominico. 264
    CCCLXXIII. Item de die Dominico. 264
    CCCLXXIu. Ut mercatus in die Dominico non sit. 264
    CCCLXXu. De eadem re. 264
    CCCLXXuI. Ut nullus episcopus uel infra positus die Dominico causam iudicare presumat. 264
    CCCLXXuII. De festiuitatibus anni. 265
    CCCLXXuIII. De eadem re. 265
    CCCLXXIX. De non flectendo genua. 265
     CCCLXXX. De eadem re. 265
    CCCLXXXI. Ut turpia cantica plebibus prohibeantur. 266
    CCCLXXXII. Ne super mortuorum cadaueribus carmina diabolica nocturnis horis cantentur. 266
    CCCLXXXIII. Ut episcopus clericos alterius parochie nullatenus ordinet. 266
    CCCLXXXIu. Ut nullus alterius clericum ordinet. 266
    CCCLXXXu. De eadem re. 266
    CCCLXXXuI. Quod non oportet absolute ordinationes fieri. 267
    CCCLXXXuII. Item ut nullus absolute ordinetur. 267
    CCCLXXXuIII. De examinatione ante ordinationem. 267
    CCCLXXXIX. De eadem re. 267
    CCCXC. Ut ordinati litteras accipiant a suis ordinatoribus. 267
    CCCXCI. Ut nullus alterius seruum ordinare presumat. 267
    CCCXCII. De eadem re. 268
    CCCXCIII. Ut nullus ministrorum alterius parochie clericum latenter ad ordinationem subintroducat. 268
    CCCXCIu. Item de seruis ordinandis. 268
    CCCXCu. De eadem re. 268
    CCCXCuI. De seruorum ordinatione. 268
    CCCXCuII. De peculiare seruorum. 269
    CCCXCuIII. De peculiare ordinatorum. 269
    CCCXCIX. De seruis ecclesiarum. 269
    CCCC. De familiis monasteriorum. 269
    CCCCI. Exemplar libertatis supra notatum. 269
    CCCCII. Exemplar libertatis de proprio seruo. 269
    CCCCIII. Quod manumissio in ecclesia debet fieri. 271
    CCCCIu. De eadem re. 271
    CCCCu. De eadem re. 271
    CCCCuI. De eadem re. 271
    CCCCuII. Quod charta libertatis in ambone sit legenda. 271
    CCCCuIII. De ordinatione. 272
    CCCCIX. De eadem re. 272
    CCCCX. Qui partem digiti sibi abscidit, clericus esse non debet. 273
    CCCCXI. Ne illitterati ordinentur. 273
    CCCCXII. Ne criminosi ad clerum assumantur. 273
    CCCCXIII. Ut demonibus similibusque passionibus irretiti ministeria sacra tractare non debeant. 273
    CCCCXIu. De filiis concubinarum, ne ad clerum assumantur. 273
    CCCCXu. De raptoribus uirginum et uiduarum. 273
    CCCCXuI. De filiis non legitimis. 273
    CCCCXuII. De eadem re. 273
    CCCCXuIII. Ecclesiastica dignitas non recepit filios ex illicito concubitu natos. 273
    CCCCXIX. Ut nullus alterius suscipiat clericum. 274
    CCCCXX. Ut alienum clericum nemo suscipiat. 274
    CCCCXXI. De transfugis clericis. 274
    CCCCXXII. De eadem re. 274
    CCCCXXIII. De eadem re. 274
    CCCCXXIu. Ut clerici cum epistolis episcopi sui proficiscantur. 274
    CCCCXXu. De eadem re. 274
    CCCCXXuI. De eadem re. 274
    CCCCXXuII. De eadem re. 275
    CCCCXXuIII. De eadem re. 275
    CCCCXXIX. De eadem re. 275
    CCCCXXX. De eadem re. 275
    CCCCXXXI De eadem re. 275
    CCCCXXXII. De eadem re. 275
    CCCCXXXIII. De eadem re. 275
    CCCCXXXIu. De eadem re. 275
    CCCCXXXu. De eadem re. 275
    CCCCXXXuI. De eadem re. 275
    CCCCXXXuII. Nicena synodus hunc ordinem inter episcopos in faciendis epistolis conseruandum esse instituit. 276
    CCCCXXXuIII. Exemplar epistole formate. 277
    CCCCXXXIX. Item alia epistola. 277
    CCCCXL. De ordinatione. 278
    CCCCXLI. Qualiter episcopus debet ordinem facere. 278
    CCCCXLII. De eadem re. 279
    CCCCXLIII. Qualiter episcopus ordinandus examinetur. 279
    INCIPIT LIBER SECUNDUS. 280
    I. Qualiter episcopus suam parochiam debet circuire. 280
    II. De iuratoribus synodi. 281
    III. Sacramentum synodale. 281
    Iu. Allocutio episcopi. 281
    u. Post hec ita per ordinem interroget. 282
     uI. De Penitentia homicidarum. 287
    uII. Quid in primo anno obseruare debet. 287
    uIII. Quid in aliis duobus annis obseruare debet. 287
    IX. Quid in reliquis quatuor annis obseruare debet. 287
    X. De eo qui uoluntarie homicidium fecit. 288
    XI. De eadem re. 288
    XII. De eadem re. 288
    XIII. De eadem re. 288
    XIu. De eadem re. 289
    Xu. De homicidiis non sponte commissis. 289
    XuI. De eadem re. 289
    XuII. De eadem re. 289
    XuIII. De eadem re. 289
    XIX. De eadem re. 289
    XX. De eadem re. 290
    XXI. De eadem re. 290
    XXII. De eadem re. 290
    XXIII. Qui per faidam hominem occiderit. 290
    XXIu. De eadem re. 290
    XXu. De eadem re. 290
    XXuI. De his qui seruos suos necant extra iudicem. 290
    XXuII. De patricidis et fratricidis. 290
    XXuIII. Item de parricidis. 291
    XXIX. Quod parricidis arma et coniugium interdicatur. 291
    XXX. Qui hominem publicam penitentiam agentem interficit. 291
    XXXI. De eo qui hominem in ecclesia interficit. 291
    XXXII. De iniuriis sacerdotum uel clericorum. 292
    XXXIII. De ictu. 292
    XXXIu. Si quis clericum exspoliauerit 292
    XXXu. Si quis clericum uerberauerit. 292
    XXXuI. De eadem re. 293
    XXXuII. De pugna et homicidio in ecclesie atrio. 293
    XXXuIII. De pugna in ecclesia. 293
    XXXIX. Quod laici de substantia morientium presbyterorum suorum nullam portionem accipiant. 293
    XL. De compositione presbyteri, si occisus fuerit. 293
    XLI. De eadem re. 293
    XLII. De eo qui sacerdotem occiderit. 293
    XLIII. De eadem re. 294
    XLIu. De eo qui presbyterum degradatum occiderit. 274
    XLu. De homicidiis clericorum. 294
    XLuI. Si aliquis ordinatus homicidium fecerit. 294
    XLuII. Si quis consenserit aut consiliatus fuerit ut homo interficiatur. 294
    XLuIII. Si quis consanguineum suum occiderit aut seniorem. 294
    XLIX. Ex dictis Ferrandi diaconi. 294
    L. De his qui pro nichilo ducunt homicidium in bello perpetratum. 295
    LI. De eadem re. 295
    LII. De clerico qui proximum suum occidit. 295
    LIII. Item de parricidis. 296
    LIu. Qui hominem debilitauerit. 296
    Lu. De truncationibus membrorum. 296
    LuI. Que debeat discretio ecclesiarum rectoribus esse ne per inconditum disciplinam subeant homicidii notam. 296
    LuII. Item de parricidio. 296
    LuIII. De domina que ancillam occidit. 296
    LIX. Si seruus occiditur a domino dum uerberibus castigatur. 297
    LX. De oppressione infantum. 297
    LXI. Si per negligentiam matris infans moritur non baptizatus. 297
    LXII. De femina cuius filius, per negligentiam obierit non baptizatus. 297
    LXIII. De mulieribus que partus suos necant. 297
    LXIu. De eadem re. 297
    LXu. De eadem re. 297
    LXuI. Si qua mulier partum suum excusserit. 298
    LXuII. Si qua mulier filium uel filiam occiderit. 298
    LXuIII. De eadem re. 298
    LXIX. Ut ante ianuam ecclesie adulteri infantes exponantur. 298
    LXX. De eadem re. 299
    LXXI. De eadem re. 299
    LXXII. De eadem re. 299
    LXXIII. De homicidiis. 299
    LXXIu. De his qui uxores occidunt. 299
    LXXu. De eadem re. 299
    LXXuI. De eadem re. 299
    LXXuII. De pugna duorum, quod nostri campum appellant 300
    LXXuIII. De eadem re. 300
    LXXIX. De parricidis. 300
     LXXX. De his qui ferro uinciuntur. 300
    LXXXI. De faidis cercendis. 300
    LXXXII. De femina que uirum per maleficium interficit. 301
    LXXXIII. De eadem re. 301
    LXXXIu. De eadem re. 301
    LXXXu. De eadem re. 301
    LXXXuI. De his qui hominem suadent interfici. 301
    LXXXuII. De eadem re. 301
    LXXXuIII. De eo qui hominem castrauerit. 301
    LXXXIX. De eadem re. 301
    XC. De his qui circumciduntur. 301
    XCI. Si Iudeus seruum aliene nationis circumciderit. 301
    XCII. De his qui semetipsos interficiunt. 302
    XCIII. De his qui in patibulo suspenduntur. 302
    XCIu. De furibus et latronibus deprehensis. 302
    XCu. Qui propter cupiditatem Iudeum uel paganum occiderit. 302
    XCuI. Si quis insaniens hominem occiderit. 302
    XCuII. Si plures unum hominem occiderint. 302
    XCuIII. De eo cui imputatur homicidium, et probari non potest. 303
    XCIX. De adulteriis et fornicationibus. 303
    C. De eo qui uxorem habens, concubinam tenet. 303
    CI. De repudio. 303
    CII. De feminis que relinquunt uiros suos. 303
    CIII. De adultero marito. 304
    CIu. De discidio. 304
    Cu. De eadem re. 304
    CuI. De eadem re. 304
    CuII. De legitimis coniugiis. 305
    CuIII. De uiro qui consensit uxorem suam uelum suscipere. 305
    CIX. Si coniugatus uult seculum relinquere. 305
    CX. De eadem re. 305
    CXI. De his qui dimittunt coniuges absque iudicio ecclesiastico. 306
    CXII. Ut omnis controuersia, si iudicio ecclesiastico expetit agitari, nequaquam ad seculare iudicium transeat. 306
    CXIII. De eadem re. 306
    CXIu. De iudicio ecclesiastico. 306
    CXu. Ut nullus causam iudicatam iterare presumat. 307
    CXuI. Ut femina de adulterio inculpata sue potestati ad tempus restituatur. 307
    CXuII. Ne Episcopi sententia retractetur. 307
    CXuIII. Si qua mulier mortem uiri sui cum aliis consiliata sit. 307
    CXIX De ingenuo qui ancillam alterius acceperit. 307
    CXX. Si seruus suam ancillam concubinam habet. 308
    CXXI. De liberto qui ancillam domini tenuerit. 308
    CXXII. Si uenditionis causa seruus et ancilla separentur. 308
    CXXIII. De eadem re. 308
    CXXIu. Si maritus certa necessitate impellente extra ducatum fugerit. 308
    CXXu. De eo qui uxorem suam permiserit uelare. 309
    CXXuI. Si mulier sine licentia mariti uelum accipiat. 309
    CXXuII. De homine qui in alia prouincia uxorem acceperit. 309
    CXXuIII. De uxore ante contaminata. 309
    CXXIX. Ne furiosi matrimonio iungantur. 309
    CXXX. Si qui matrimonia sani iunxerunt. 309
    CXXXI. Si cuius uxor adulterium perpetrauerit. 309
    CXXXII. Si non sociati coniugio fornicati fuerint. 310
    CXXXIII. Quid si unus absolutus et alter copulatus adulterati fuerint. 310
    CXXXIu. De eadem re. 310
    CXXXu. Si uxoratus ancillam propriam tenuerit. 310
    CXXXuI. Si laicus cum laica femina fornicatus fuerit 310
    CXXXuII. De coniugato qui sepius fornicatus fuerit. 310
    CXXXuIII. De eo qui lapsus semel est. 310
    CXXXIX. Cur non communicant uiri cum adulteris uxoribus. 310
    CXL. Si conscio marito uxor fuerit mechata. 311
    CXLI. Si quis cum Iudea uel gentili mechatus fuerit. 311
    CXLII. De lenocinio. 311
    CXLIII. Ne Iudeus Christianam ducat uxorem. 311
    CXLIu. Ut alterius mulierem nullus accuset. 311
    CXLu. De maritis accusantibus. 311
    CXLuI. Ut familia de adulterio distringatur. 311
    CXLuII. Si ingenua seruo proprio se miscuerit. 312
    CXLuIII. Quando permittatur uxor occidi. 312
    CXLIX. De reo lenocinii. 312
    CL. De dilatione in causa adulterii. 312
    CLI. De uirginibus laicis. 312
    CLII. De his qui fidem sponsaliorum frangunt. 312
     CLIII. De benedicenda sponsa. 312
    CLIu. Ut nullus alterius sponsam accipiat. 312
    CLu. De raptis puellis desponsatis. 313
    CLuI. De eadem re. 313
    CLuII. De eadem re. 313
    CLuIII. De non sponsatis. 313
    CLIX. De raptoribus uirginum et uiduarum. 314
    CLX. De eadem re. 314
    CLXI. De eadem re. 314
    CLXII. De eadem re. 314
    CLXIII. De his qui sanctimoniales rapiunt. 314
    CLXIu. De eadem re. 314
    CLXu. De eadem re. 315
    CLXuI. De eadem re. 315
    CLXuII. Ut episcopus monasterium monachorum uel puellarum intreat. 315
    CLXuIII. Ut abbatissa de monasterio non egrediatur. 315
    CLXIX. Quid agere debeant sanctimoniales. 315
    CLXX. De cautela sanctimonialium. 316
    CLXXI. Ne clerici uel continentes ad uirgines ingrediantur. 316
    CLXXII. Item de corruptis sanctimonialibus. 316
    CLXXIII. De secularibus uiduis. 316
    CLXXIu. De eadem re. 317
    CLXXu. De eadem re. 317
    CLXXuI. Ne sanctimoniales palatium et publicos conuentus adeant. 317
    CLXXuII. Quando uirgo ueletur. 318
    CLXXuIII. De eadem re. 318
    CLXXIX. De eadem re. 318
    CLXXX. Item de sanctimonialibus. 318
    CLXXXI. De concubinis. 319
    CLXXXII. Ut de captiuitate uenientibus maritis uxores proprie reformentur. 319
    CLXXXIII. De eadem re. 319
    CLXXXIu. De incestis. 319
    CLXXXu. De eadem re. 319
    CLXXXuI. De eadem re. 320
    CLXXXuII. De iudicio. 320
    CLXXXuIII. De feminis que uiros amittunt. 320
    CLXXXIX. De eadem re. 320
    CXC. Qui hominem publicam penitentiam agentem interficit. 321
    CXCI. Ne frater super thorum defuncti fratris ascendat. 321
    CXCII. De sorore sponse uiolata. 321
    CXCIII. De muliere que duobus fratribus nupsit. 321
    CXCIu. De eadem re. 321
    CXCu. De eadem re. 321
    CXCuI. De filiola et commatre. 321
    CXCuII. Si quis uiduam uxorem duxerit. 322
    CXCuIII. De eo qui filiolam suam polluit. 322
    CXCIX. Item de incestis et eorum penitentia. 322
    CC. In quota generatione copulentur fideles. 322
    CCI. De eadem re. 324
    CCII. De eadem re. 324
    CCIII. De illo qui se seruum fecit 324
    CCIu. Item de incestis. 325
    CCu. Si quis cum filia matertere sue, etc., concubuerit. 325
    CCuI. Item de incestis. 325
    CCuII. De eadem re. 325
    CCuIII. De eadem re. 325
    CCIX. De eadem re. 326
    CCX. De eadem re. 326
    CCXI. De eadem re. 326
    CCXII. De separatione. 326
    CCXIII. De eadem re. 326
    CCXIu. De eadem re. 326
    CCXu. De eadem re. 326
    CCXuI. De eadem re. 326
    CCXuII. De eadem re. 326
    CCXuIII. De eadem re. 327
    CCXIX. De eadem re. 327
    CCXX. De eadem re. 327
    CCXXI. Si quis propter faidam fugit. 327
    CCXXII. Item de incestis. 327
    CCXXIII. Item de parricidis. 327
    CCXXIu. Item de incestis. 327
    CCXXu. De eadem re. 327
    CCXXuI. De eadem re. 328
    CCXXuII. De eadem re. 328
    CCXXuIII. Si quis cum commatre fornicatus fuerit. 328
    CCXXIX. Item de incestis. 328
    CCXXX. Quod cum sacramento illicita coniugia soluenda sunt. 328
    CCXXXI. Iuramentum de parentela quomodo inquirendum. 328
    CCXXXII. De eadem re. 328
    CCXXXIII. Sacramentum de incestuoso discidio. 329
     CCXXXIu. Inuocatio iudicii. 329
    CCXXXu. Iuramentum post datam penitentiam ad perpetrata luxuria. 329
    CCXXXuI. De eo qui uiuente marito coniugem illius adulterasse accusatus perhibetur 329
    CCXXXuII. De eadem re. 329
    CCXXXuIII. Inuocatio de morte mariti uel uxoris. 329
    CCXXXIX. Iuramentum uel inuocatio de homicidio imputato. 330
    CCXL. Iuramentum de reconciliatione coniugatorum. 330
    CCXLI. De eadem re. 330
    CCXLII. De his qui matrimonio iuncti sunt et nubere non possunt. 330
    CCXLIII. De eadem re. 330
    CCXLIu. De eadem re. 331
    CCXLu. De eadem re. 331
    CCXLuI. De fornicatione diuersarum personarum. 331
    CCXLuII. Item de incestis. 331
    CCXLuIII. De sordidatione puerorum. 332
    CCXLIX. De menstruis abstinendis. 332
    CCL. De mulierum fornicatione. 332
    CCLI. De illecebroso amplexu. 332
    CCLII. De fundendo semen. 333
    CCLIII. De quadrupedum fornicatione. 333
    CCLIu. De Sodomitis. 333
    CCLu. De eadem re. 333
    CCLuI. De eadem re. 333
    CCLuII. De eadem re. 334
    CCLuIII. De eadem re. 334
    CCLIX. De eadem re. 334
    CCLX. De eadem re. 334
    CCLXI. De eadem re. 334
    CCLXII. Item de copulatione fidelium. 334
    CCLXIII. Ne in domibus fidelium adulteria perpetrentur. 335
    CCLXIu. Item de incestis. 335
    CCLXu. De furto et rapina. 335
    CCLXuI. De eadem re. 335
    CCLXuII. De eadem re. 335
    CCLXuIII. De eadem re. 335
    CCLXIX. De eadem re. 335
    CCLXX. De eadem re. 335
    CCLXXI. De eadem re. 335
    CCLXXII. De eadem re. 336
    CCLXXIII. De eadem re. 336
    CCLXXIu. De eadem re. 336
    CCLXXu. De eadem re. 337
    CCLXXuI. De eadem re. 337
    CCLXXuII. De causa criminali. 337
    CCLXXuIII. De rapina et uiolentia. 337
    CCLXXIX. De eadem re. 337
    CCLXXX. De eadem re. 338
    CCLXXXI. De eadem re. 338
    CCLXXXII. De eadem re. 338
    CCLXXXIII. De eadem re. 338
    CCLXXXIu. De eadem re. 338
    CCLXXXu. De eadem re. 339
    CCLXXXuI. In canonibus scriptum. 339
    CCLXXXuII. De eadem re. 339
    CCLXXXuIII. De his qui loca sacrata infringunt. 339
    CCLXXXIX. Quomodo episcopus ad synodum uocet predatores. 339
    CCXC. De his qui alterius parechiani sunt. 340
    CCXCI. De eadem re. 340
    CCXCII. De eadem re. 340
    CCXCIII. Si Episcopus non excommunicet predatorem. 340
    CCXCIu. Item de rapacibus. 341
    CCXCu. Quod episcopi protegere et defendere populum debent. 341
    CCXCuI. Item de malefactoribus. 341
    CCXCuII. De eadem re. 341
    CCXCuIII. De eadem re. 342
    CCXCIX. De eadem re. 342
    CCC. De eadem re. 342
    CCCI. De eadem re. 342
    CCCII. Si homo accusatur et negauerit. 342
    CCCIII. Ut nullus alterius parechianum excommunicet. 342
    CCCIu. De eadem re. 342
    CCCu. De eadem re. 342
    CCCuI. De eadem re. 343
    CCCuII. Ut non cito ira commotus aliquem episcopus excommunicet. 343
    CCCuIII. De eadem re. 343
    CCCIX. De eadem re. 343
    CCCX. Ut quod in Deum quis peccat nullus donare pos- 344
     CCCXI. De periurio. 344
    CCCXII. De eadem re. 344
    CCCXIII. De eadem re. 344
    CCCXIu. De eadem re. 344
    CCCXu. De eadem re. 345
    CCCXuI. Ut episcopus super sacra non iuret. 345
    CCCXuII. Item de periurio. 345
    CCCXuIII. Quo tempore sacramenta iurentur. 345
    CCCXIX. Ut feria quarta ante quadragesimam sacramenta non iurentur. 346
    CCCXX. De clerico, si periurauerit. 346
    CCCXXI. De his qui sacramento se obligant ne ad pacem redeant. 346
    CCCXXII. Item de periurio. 346
    CCCXXIII. De eadem re. 346
    CCCXXIu. De eadem re. 346
    CCCXXu. De eadem re. 346
    CCCXXuI. De eadem re. 346
    CCCXXuII. De eadem re. 347
    CCCXXuIII. De eadem re. 347
    CCCXXIX. De eadem re. 347
    CCCXXX. De eadem re. 347
    CCCXXXI. De eadem re. 347
    CCCXXXII. De eadem re. 347
    CCCXXXIII. De falso testimonio. 347
    CCCXXXIu. De eadem re. 347
    CCCXXXu. De eadem re. 348
    CCCXXXuI. De eadem re. 348
    CCCXXXuII. De eadem re. 348
    CCCXXXuIII. De eadem re. 348
    CCCXXXIX. De eadem re. 348
    CCCXL. De eadem re. 348
    CCCXLI. De eadem re. 348
    CCCXLII. De eadem re. 348
    CCCXLIII. De eadem re. 349
    CCCXLIu. De eo qui hominem furatus fuerit. 349
    CCCXLu. De eadem re. 349
    CCCXLuI. Ne Iudeo Christianum mancipium habere liceat. 349
    CCCXLuII. De his qui diuininationes expetunt. 349
    CCCXLuIII. De eadem re. 349
    CCCXLIX. De eadem re. 350
    CCCL. De eadem re. 350
    CCCLI. De eadem re. 350
    CCCLII. De eadem re. 350
    CCCLIII. De eadem re. 350
    CCCLIu. De eadem re. 350
    CCCLu. De eadem re. 350
    CCCLuI. De eadem re. 350
    CCCLuII. De eadem re. 350
    CCCLuIII. De eadem re. 350
    CCCLIX. De arboribus et fontibus et lapidibus demonibus consecratis. 351
    CCCLX. De eadem re. 351
    CCCLXI. De eadem re. 351
    CCCLXII. De menstruo sanguine. 351
    CCCLXIII. De eadem re. 351
    CCCLXIu. Unde supra. 352
    CCCLXu. Ut Christiani traditiones gentilium non obseruent. 353
    CCCLXuI. De eadem re. 353
    CCCLXuII. De collectione herbarum. 353
    CCCLXuIII. De lanificiis feminarum. 353
    CCCLXIX. De morticinis. 354
    CCCLXX. De eadem re. 354
    CCCLXXI. De eadem re. 354
    CCCLXXII. De liquore. 354
    CCCLXXIII. De sanguine. 354
    CCCLXXIu. Item ut nullus sanguinem comedat. 354
    CCCLXXu. De discordantibus. 355
    CCCLXXuI. De eadem re. 355
    CCCLXXuII. De eadem re. 355
    CCCLXXuIII. De eadem re. 355
    CCCLXXIX. De eadem re. 355
    CCCLXXX. De eadem re. 355
    CCCLXXXI. De Dei iudicio subuertendo. 355
    CCCLXXXII. De oblationibus defunctorum. 355
    CCCLXXXIII. De eadem re. 355
    CCCLXXXIu. De eadem re. 355
    CCCLXXXu. De eadem re. 356
    CCCLXXXuI. De mortuis. 356
    CCCLXXXuII. Ut precipue festiuitates in ciuitatibus celebrentur. 356
    CCCLXXXuIII. De eadem re. 356
    CCCLXXXIX. De eadem re. 356
    CCCXC. De Decanis per parochias mittendis. 356
    CCCXCI. De excommunicatis. 356
    CCCXCII. De eadem re. 357
     CCCXCIII. De eadem re. 357
    CCCXCIu. De eadem re. 357
    CCCXCu. De eadem re. 357
    CCCXCuI. De eadem re. 357
    CCCXCuII. De eadem re. 357
    CCCXCuIII. De eadem re. 357
    CCCXCIX. De eadem re. 357
    CCCC. De eadem re. 357
    CCCCI. De eadem re. 357
    CCCCII. De damnatis a synodo. 357
    CCCCIII. De excommunicato qui communicare presumpserit. 358
    CCCCIu. Si episcopus uoluerit exterminare aliquem de Ecclesia. 358
    CCCCu. De depositis, si ausi fuerint attrectare ministerium sibi dudum commissum. 358
    CCCCuI. De presbytero accusato. 358
    CCCCuII. Qualiter episcopus excommunicare infideles debeat. 358
    CCCCuIII. Allocutio. 358
    CCCCIX. Excommunicatio. 361
    CCCCX. Item alia excommunicationis allocutio. 361
    CCCCXI. Excommunicatio. 361
    CCCCXII. Item alia terribilior excommunicatio. 362
    CCCCXIII. Excommunicatio breuis. 362
    CCCCXIu. Qualiter episcopus reconciliet uel recipiat excommunicatum. 362
    CCCCXu. De eo qui patrem uel matrem inhonorat. 363
    CCCCXuI. De bubulcis et porcariis, ut ad Missam ueniant saltem in dominicis diebus. 363
    CCCCXuII. De pauperibus, qualiter alantur. 363
    CCCCXuIII. De eadem re. 363
    CCCCXIX. De eo qui bannum episcopi uel presbyteri parui pendit. 564
    CCCCXX. De presbytero qui fuerit degradatus. 364
    CCCCXXI. Ut nullus hospitium deneget iteranti. 364
    CCCCXXII. De eo qui presbyterum inhonorat. 364
    CCCCXXIII. Si quis contradicit episcopo ne serui propter crimina uirgis cedantur. 365
    CCCCXXIu. De aduenis. 365
    CCCCXXu. De eadem re. 365
    CCCCXXuI. Ut iuste mensure sint. 365
    CCCCXXuII. De eadem re. 366
    CCCCXXuIII. De conspirationibus. 366
    CCCCXXIX. De eadem re. 366
    CCCCXXX. De eadem re. 366
    CCCCXXXI. De eadem re. 367
    CCCCXXXII. De confratriis uel consortiis. 367
    CCCCXXXIII. Ut si presbyter defunctus fuerit uicinus presbyter apud seniorem secularem nequaquam ecclesiam obtinet. 367
    CCCCXXXIu. De liquore in quo mus ceciderit. 368
    CCCCXXXu. Si quis sepulcrum uiolauerit et cetera. 368
    CCCCXXXuI. Si aliquis excommunicatus mortuus fuerit. 368
    CCCCXXXuII. De eo qui furatus fuerit per necessitatem. 368
    CCCCXXXuIII. De redemptionis pretio. 368
    CCCCXXXIX. Quid pro uno mense agendum sit. 369
    CCCCXL. Quid pro una hebdomada. 369
    CCCCXLI. Quid pro uno anno. 369
    CCCCXLII. Item de pretio unius anni. 369
    CCCCXLIII. De redemptione unius diei. 369
    CCCCXLIu. De eadem re. 369
    CCCCXLu. Item de redemptione trium annorum. 369
    CCCCXLuI. Quomodo possum penitentiam septem annorum penitere. 370
    APPENDIX PRIMA. 370
    I. De pseudographis et dubiis narrationibus. 370
    II. De linteis altaribus preparandis. 371
    III. De his qui proponentes fornicari. 371
    Iu. Laicum pellentem suam coniugem communione priuandum. 371
    u. De iis qui uelut peccatum copulam deserunt nuptiarum. 371
    uI. De mulieribus que utuntur uirilibus indumentis. 371
    uII. De his qui Christianitatis obtentu despiciunt filios. 371
    uIII. De his qui Dominico die ieiunant. 371
    IX. De his qui abominantur eos qui carnibus uescuntur. 371
    X. Non debere in diebus ieiuniorum commemorationes martyrum fieri. 371
    XI. Quod manere debet firmum si serui fisci ecclesias ecerint. 371
    XII. Omni die energumeni exorcizentur. 371
    XIII. De uictu energumenorum. 371
    XIu. De seruis qui ad ecclesiam confugiunt. 372
    Xu. De nominibus recitandis in missa. 372
     XuI. Quod rite omni sabbato ieiunetur. 372
    XuII. Ieiunia legitima nonnisi maxima necessitate soluenda. 372
    XuIII. Ut incarcerati a prepositis ecclesie diebus Dominicis uisitentur. 372
    XIX. Ut mulieres publice docere non presumant neque baptizare. 372
    XX. Qui ad ecclesiam confugiunt tradi non debent. 372
    XXI. De accusatis uel accusatoribus. 373
    XXII. De eadem re. 373
    XXIII. De eadem re. 374
    XXIu. De eadem re. 374
    XXu. Item unde supra. 374
    XXuI. De eadem re. 374
    XXuII. De his qui episcopo aliquam iniuriam uel dehonorationem fecerint 374
    XXuIII. Que penitentia imponenda sit his qui furem aut latronem interficiunt. 374
    XXIX. Ne oblationes alibi fiant quam in ecclesia. 375
    XXX. Contra eos qui dicunt sanctum Gregorium papam Romanum ad interrogationem Augustini Cantuariorum episcopi consanguininatis quarta contracta matrimonia solui minime debere. 375
    XXXI. De presbyteris uel diaconibus ab uno episcopo non deponendis. 375
    XXXII. Ut abbates episcopis, monachi abbatibus subsint et de monachis uagis. 376
    XXXIII. De discretione potestatis episcoporum quam in monasteriis habere possunt. 376
    XXXIu. De his quos parentes ab infantia clericatus officio manciparunt si postea uoluntatem habeant nubendi. 376
    XXXu. Ut diaconus ante XXu annos et sacerdos ante XXX, non ordinentur. 377
    XXXuI. Ut penitentes et digami non ordinentur. 377
    XXXuII. Qua etate diaconi ordinentur. 377
    XXXuIII. Qua etate episcopi uel presbyteri consecrentur. 377
    XXXIX. Qua etate sacerdotes ordinari debeant. 378
    XL. De ordinatione episcopi. 378
    XLI. Ut uidue non uelentur. 379
    XLII. Quod uidue, ut supra dictum est, non uelentur. Sed si professam continentiam proposito mutato calcauerint, ipse pro se Deo rationem reddant. 379
    XLIII. De uiduis que post professam continentiam peccauerint. 379
    XLIu. De uiduis professis si nupserint aut rapte fuerint. 380
    XLu. Incipiunt capitula synodi Toletane. 380
    XLuI. De uiris ac feminis sacris propositum transgredientibus sacrum concilium Toletanum. 380
    XLuII. Ut uidue uel uirgines continentiam professe non nubant. 380
    XLuIII. De his qui uelatas Deo consecratas in coniugium duxerint. 381
    XLIX. De uiduis uelatis. 381
    L. De eadem re. 381
    LI. De uiro contra uoluntatem uxoris in monasterium ingresso, et iam tonsoratus fuerit omnino reddendo. 382
    LII. Episcopum debere honorem deponere si concubinam habuit eo tempore quo erat in sacro ordine constitutus. 382
    LIII. De raptoribus uirginum et uiduarum. Item de abbatiis que ius electionis habent seu de his que non habent. 382
    LIu. Quid sit ministrare Christo. 383
    Lu. De clericis qui monachorum propositum appellunt. 384
    LuI. Decretum de uiduis. 384
    LuII. De uidua que sub obtentu religionis uelum ad tempus sibi imposuerit. 386
    LuIII. De penitentibus uiris ac uiduis, siue uirginibus, qui diuertentes laici fiunt aut uestem mutant, uel coniugiis copulantur. 386
    LIX. De discretione secularium et sanctimonialium uiduarum. 386
    LX. Ad habitum redire cogatur et recludatur in monasterio que religiosam uestem abiecit. 387
    LXI. De eadem re. 387
    LXII. De feminis que religionis uestem in domibus propriis mutauerunt, si postea coniugium elegerint, quid agendum sit. 388
    LXIII. Quod consuetudo ecclesiastica pro lege tenenda est. 388
    LXIu. De eadem re. 388
    APPENDIX SECUNDA. 389
    I ad XXuII. uide appendicem I. 389
    XXuIII. Ne sacerdos uexetur. 389
    XXIX. De eadem re.
     XXX. De demigrantia clericorum. 389
    XXXI. De odio in fratres. 390
    XXXII. Sanctus Gregorius dicit, item Augustinus, de odio. 390
    XXXIII. De lapsis sacerdotibus. 390
    XXXIu. Ne sacerdotes domini, sicut uulgus solet iurare, compellantur. 391
    XXXu. De ecclesiastica controuersia testes. 392
    XXXuI. De medico male curante. 392
    XXXuII. De clericorum tonsura. 392
    XXXuIII. De puellis monialibus factis. 392
    XXXIX. De laicis morientium presbyterorum substantiam diripientibus. 392
    XL. De manso et decimis. 393
    XLI. Ne quis de seruili conditione promoueatur ad clerum. 393
    XLII. De bonis ecclesiasticis. 393
    XLIII. De patrimonio clericorum. 393
    XLIu. De feminis que religionis uestem domibus propriis mutauerint, si postea concubitum elegerint, quid agendum sit. 393
    XLu. De uiduis epistola beati Gregorii pape Bonifacio archiepiscopo missa in qua inter cetera ita legitur decretum. 394
    XLuI. De uirginibus non uelatis. 394
    XLuII. Ne clerici uiduarum familiaritati associentur. 395
    XLuIII. De uiduis que ecclesie stipendiis sustentantur. 395
    XLIX. De uiduis que professa continentia preuaricantur. 395
    L. De uiduis que uiduitatem professe sunt coram episcopo. 395
    LI. De uirginibus que intra XXu annos necessitate cogente uelantur. 396
    LII. Non liceat mulieri sanctum uelum acceptum dimittere. 396
    LIII. De communicantibus. 396
    LIu. Cum sacerdos moritur, quid de rebus eius obseruetur. 397
    Lu. De accusatis sacerdotibus siue etiam de optimatibus, palatii atque gardingis. 397
    LuI. Ne quis sine auctore condemnetur. 399
    STEPHANI BALUZII NOTAE ad libros Reginonis de ecclesiasticis disciplinis. 400
    APPENDIX ACTORUM uETERUM quorum in notis facta mentio est. 455
    I. Epistola Zacarie pape ad Theodorum episcopum Ticinensem. 455
    II. Admonitio synodalis antiqua a diacono post euangelium legenda, episcopo et ceteris in ordine sedentibus. 455
    III. Admonitio synodalis noua, que post euangelium legebatur ab episcopo sedente in faldistorio. 458
    Iu. Admonitio synodalis nouissima ab episcopo legenda post euangelium. 460
    u. Ordo ad celebrandum sacros ordines secundum librum fratris Danielis carmelite Metensis episcopi. 462
    uI. uetus confessio penitentium. 463
    uII. Missa pro tribulatione. 465
    uIII. Littere Ione episcopi Augustodunensis de dote et consecratione ecclesie montis Buznini. 466
    IX. Epistola Lamberti episcopi Cenomanensis ad Hildebrandum episcopum Sagiensem. 467
    X. Testamentum Riculfi episcopi Helenensis. 468
    XI. Manumissio constantie. 469
    XII. Testamentum domni Ademari uicecomitis scalarum et abbatis Tutelensis. 469
    XIII. Littere Rodhmundi episcopi Augustodunensis. 472
    XIu. Concordia monachorum Tutelensium et Aureliacensium. 472
    Xu. Excommunicatio Ragenardi comitis Senonensis renouata aduersus Gauzfridum et Geilonem canonicos Senonenses. 473
    XuI. Littere Richardi Archiepiscopi Bituricensis de consecratione ecclesie uipplensis. 475
    XuII. Iudicium Aganonis episcopi Augustodunensis aduersus Raginardum. 476
    XuIII. Littere Richardi archiepiscopi Bituricensis de fisco presbyterali ecclesie de Lanatico. 477
    XIX. Donum ecclesie de Lenatia datum monasterio de Capella in diecesi Bituricensi. 479
    XX. Concordia de ecclesia de Casimansi pro monasterio de Capella in diecesi Bituricensi. 480
    XXI. Paschalis II.---Epistola ad Norigaudum episcopum Augustodunensem 480
    XXII. Concordia monachorum sancti Bertini in Sithiu cum parochianis de Calays. 482
    XXIII. Manumissio Nicolai de Marisiaco. 482
    XXIu. Formule ueteres absolutionis penitentium. 482
     DE HARMONICA INSTITUTIONE. 483
    Monitum. 483
    Incipit epistola de Harmonica Institutione missa ad Radbodum archiepiscopum Treuirensem. 484

BERTARIUS uIRDUNENSIS PRESBYTER.
    GESTA EPISCOPORUM uIRDUNENSIUM. 502
    Prefatio D. G. Waitz. 502
    Incipit excerptum domni Bertarii sacerdotis in gestis pontificum S. uirdunensis ecclesie ad domnum Dadonem eiusdem sedis antistitem. 507
    Continuatio. 517
    ROBERTUS METENSIS EPISCOPUS. 527
    Notitia historica. 527
    DIPLOMATA ET EPISTOLAE. 529
    I. DIPLOMATA. 529
    Priuilegium quo Robertus confirmat commutationem inter Lodoinum Gorziensis monasterii abbatem et uuerdingum presbyterum. 529
    Priuilegium pro monasterio sancti Arnulphi.
    Priuilegium ad edificationem ecclesie Dodonis Curtis. 532
    II. EPISTOLAE. 533

S. RADBODUS TRAIECTENSIS AD RHENUM EPISCOPUS.
    uita S. Radbodi, auctore anonymo subequali. 537
    Obseruationes preuie. 537
    Incipit uita. 540
    RADBODI BREuE CHRONICUM. 548
    SERMO DE S. SWITBERTO. 548
    SERMO DE uITA S. uIRGINIS CHRISTI AMELBERGAE. 550
    HOMILIA DE S. LEBWINO. 553
    CARMINA. 557

SALOMON CONSTANTIENSIS EPISCOPUS.
    Notitia historica. 561
    uERSUS AD DADONEM EPISCOPUM. 562
    Incipit prologus sequentis operis. 562
    uersus Salomonis. 563
    Carmina ad Dadonem. 569
    Tetrastichon quo carmen Waldrammi mittit ad Dadonem. 571
    uersus Waldrammi ad Salomonem episcopum, quos Salomon ad Dadonem mittit. 572

WALDRAMMUS ARGENTINENSIS EPISCOPUS.
    Notitia historica. 573
    Carmina. uide supra in Salomone. 575

ODILO MONACHUS S. MEDARDI SUESSIONENSIS
    Notitia historica. 576
    DE TRANSLATIONE RELIQUIARUM S. SEBASTIANI MARTYRIS ET GREGORII PAPAE in Suessionense sancti Medardi monasterium. 576
    Mabillonii obseruationes preuie. 576
    Epistole ad Ingranum. 579
    Relatio memorabilis de translatione. 581
    APPENDIX de miraculis S. Gregorii deque nonnullis aliis cenobii S. Medardi reliquiis. 621
    Incipit epistola Odilonis ad Ingrannum. 624
    Incipit narrationis epilogus. 624
    EPISTOLA AD HUCBALDUM MONACHUM S. AMANDI. 628
    SERMONES TRES. 629
    I. Sermo de S. Medardo. 629
    II. De S. Medardo et Gildardo. 634
    III. De S. Medardo. 639

STEPHANUS LEODIENSIS EPISCOPUS.
    Notitia historica. 641
    uITA S. LAMBERTI. 643
    Prologus. 643
    Incipit uita. 645
    CAPUT I. Nobiles sancti natales preclara institutio; episcopatus Traiectensis et ex eo depulsio. 646
    CAP. II. Secessus in monasterium, et uita ibi septennio acta, eiectio Pharamundi, sanctique in sedem suam restitutio. 649
    CAP. III. S. episcopales uirtutes; diecesio ab eo lustrata: Taxandri ad Christum adducti; martyrium: corporis translatio et sepultura prodigiis clara. 654

HERuAEUS RHEMENSIS ARCHIEPISCOPUS
    Notitia historica.
    EPISTOLA AD WITONEM ARCHIEPISCO  ROTHOMAGENSEM. 661
    I. De S. Ioanne euangelista. 663
    II. De S. Siluestro et Constantino imperatore. 663
    III. Dicta B. Gregorii ad populum. 664
    Iu. Eiusdem ad Petrum abbatem. 665
    u. Eiusdem ad Mellitum abbatem. 665
    uI. Ambrosius episcopus. 665
    uII. Augustinus. 666
    uIII. De S. Remigio episcopo. 666
    IX. De S. uedasto episcopo. 666
    X. Ex uita S. Basilii, de quodam apostata. 667
    XI. De sancto Laurentio. 668
    XII. De S. Sebastiano. 668
    XIII. uerba domni Bede. 669
    XIu. Leo papa. 670
    Xu. Item Leo. 670
    XuI. Ex concilio Niceno. 670
    XuII. Ex concilio Carthaginensi. 670
    XuIII. Ex concilio Ancyrano. 670
    XIX. Ex eodem. 671
    XX. Ex eodem. 671
    XXI. Leo papa. 671
    XXII. Item Leo papa 671
    XXIII. Ex Actibus apostolorum. 672
    XXIu. Ex concilio Africano. 672
    XXu. Ex Celestino papa. 672
    XXuI. Ex penitentiali Bede. 673
    CONCILIUM RHEMENSE PRAESIDE HERuAEO in quo anathema dictum in eos qui Fulconem archiepiscopum occiderunt, pridie Nonas Iulii, anno Christi 900. 673
    APPENDIX AD HERuAEUM RHEMENSEM.
    Acta concilii Trosleiani. 675
    Prefatio. 675
    Allocutio Heruei archiepiscopi. 676
    CAPITULUM I. De honore et cultu ecclesiarum Dei. 678
    CAP. II. De statu regni et fidelitate regis. 679
    CAP. III. De regulari statu iam pene collapso. 681
    CAP. Iu. De sacrilegiis et eorum damnatione. 684
    CAP. u. De uexatione et inhonoratione sacerdotum. 686
    CAP. uI. De dotibus et decimis ecclesiarum et de censu pro eis non exigendo. 690
    CAP. uII. De rapinis. 694
    CAP. uIII. De raptis et occultis nuptiis et incestis. 696
    CAP. IX. De accessu et frequentatione ac cohabitatione presbyterorum et clericorum cum feminis. 698
    CAP. X. De fugiendo luxuriam. 703
    CAP. XI. De periuriis cohibendis. 704
    CAP. XII. De discordantibus iracundis et litigiosis. 705
    CAP. XIII. De homicidis et mendacibus. 706
    CAP. XIu.---De non diripiendis ecclesie rebus defuncto episcopo. 711
    CAP. Xu. Epilogus ad episcopos et generaliter ad omnes. 713

WALTERIUS SENONENSIS EPISCOPUS.
    Notitia historica. 717
    Statuta 717

RADBODUS DOLENSIS.
    Epistola ad Adelotanum regem. 20

ABBO SANGERMANENSIS MONACHUS.
    DE BELLO PARISIACO. 721
    Scedula singularis cernui Abbonis dilecto fratri Gozlino. 725
    uersiculi ad magistrum dactilici. 725
    LIBER PRIMUS. 726
    LIBER SECUNDUS. 740
    LIBER TERTIUS. 753
    SERMONES QUINQUE SELECTI. 761
    Monitum Acherii ad lectorem. 761
    Incipit argumentum libri sequentis. 762
    SERMO I. In Cena Domini. 763
    SERMO II. De Cena Domini et de multis sacramentis eiusdem diei. 764
    SERMO III. In porta ecclesie ad penitentes nondum adeptos reconciliationem. 769
    SERMO Iu. In Cena Domini ad penitentes reconciliatos. 770
    SERMO u. De fundamento et incremento Christianitatis. 770

DADO EPISCOPUS uIRDUNENSIS.
    Notitia historica. 777
    DE uITA HATTONIS ET BERHARDI. 779
    FRAGMENTUM HISTORICUM. 779

AGIO ARCHIEPISCOPUS NARBONENSIS
    Notitia historica. 780
     HISTORIA ABBATIAE uABRENSIS. 782
    Appendix. 786

CYPRIANUS CORDUBENSIS ECCLESIAE ARCHIPRESBYTER.
    Notitia historica. 788
    Epigrammata. 798

IOANNES PAPA X.
    Notitia historica. 799
    EPISTOLAE ET PRIuILEGIA. 799
    I. Epistola ad episcopos Narbonensis prime. 799
    II. Priuilegium Ioannis X Haiconi abbati concessum. 800
    III. Ioannis priuilegium pro ecclesia Augustodunensi. 801
    Iu. Priuilegium pro monasterio S. Galli. 803
    u. Priuilegium Paulo episcopo Adriensi concessum. 804
    uI. Priuilegium Honesto archiepiscopo Rauennati concessum. 805
    uII. Ad Herimanum archiepiscopum Coloniensem. 806
    uIII. Ad Carolum III regem. 807
    IX. Ad Ioannem archiepiscopum Salonitanum  et eius suffraganeos. 808
    X. Ad Tamislaum regem Creatorum, Michelem ducem Chulmorum. 809
    XI. Ad Ioannem archiepiscopum Spoletinum. 809
    XII. Pro monachis S. Launomari apud Aruernos. 809
    XIII. Ad Aimericum Narbonensem archiepiscopum. 811
    XIu. Ad Rodulphum regem Francorum, Widonem archiepiscopum Lugdunensem. 812
    Xu. Ad Wenni archiepiscopum Hamburgensem. 813

LEO PAPA uI.
    Notitia historica. 813
    Epistola ad episcopos Dalmatie. 813

HUCBALDUS MONACHUS S. AMANDI.
    Notitia historica et bibliographica. 815
    Notitia altera. 823

OPERUM PARS PRIMA---HAGIOGRAPHICA.
    EPISTOLA DE S. THEODERICO. 825
    HYMNUS DE S. THEODERICO. 826
    uITA SANCTAE RICTRUDIS ABBATISSAE MARCIANENSIS. 828
    Prologus auctoris. 829
    Incipit uita. 829
    CAP. I. Franci ad fidem per S. Remigium adducti. 829
    CAP. II. Rictrudis parentes nobiles. 831
    CAP. III. A S. Amando exsulare iusso eruditi in flne. 832
    CAP. Iu. Amandus a Dagoberto mulerioso reuocatur. 832
    CAP. u. Adalbaldo nubit Rictrudis. 833
    CAP. uI. Liberos gignit. 834
    CAP. uII. Maritum occisum luget. 835
    CAP. uIII. Nuptiis secundis nuntium remittit, uelum assumit coram rege. 835
    CAP. IX. Ut habitum mentis sic mutat et corporis. 837
    CAP. X. Marcianas monasterium eligit ubi spiritualibus uacaret exercitiis. 837
    CAP. XI. Filias suas Deo sacrat. 838
    CAP. XII. Marcianis se recludit. 839
    CAP. XIII. Adalsinde filie mortem fert equanimiter. 839
    CAP. XIu. Mauronti eius filii gesta. 840
    CAP. Xu. Maurontus nuptias fugiens tondetur, corone clericalis significatio. 841
    CAP. XuI. Gertrudi abbatisse Amaticensi mortue sufficitur Eusebia duodenis, at matris iussu Marianas reuoratur. Hamaticum noctu secedit cum Amato. 843
    CAP. XuII. A matre ob hanc rem uirgis correpta leditur. Episcopis consulentibus Hamaticum redire sinitur. 844
    CAP. XuIII. Obiectioni facit satis auctor. 845
    CAP. XIX. Item alii obiectioni. 846
    CAP. XX. Amatus moritur; item Maurontus. 846
    CAP. XXI. Rictrudis abdicato regimine moritur. 847
    CAP. XXII. Sepelitur. 847
    CAP. XXIII. Miraculis clarescit. 848
    CAP. XXIu. Auctoris inuocatio. 848
    De Translationibus et miraculissancte Rictrudis. 848
    PASSIO SS. QUIRICI ET IULITTAE MARTYRUM. 851
    uITA S. ALDEGUNDIS uIRGINIS. 857
    Dedicatoria auctoris. 858
    Prologus. 859
    Incipit uita. 859
    CAP. I. S. Aldegundis, ortus, institutio, uisiones. 859
    CAP. II. Propositum seruande uirginitatis a matre oppugnatum. 862
    CAP. III. Eius propositum parentibus tandem probatum. 864
    CAP. Iu uelum susceptum, Monasterium institutum. 866
     CAP. u. Aldegundis uirtutes, miracula. 868
    CAP. uI. uisiones, prophetia, egritudo. 871
    CAP. uII. Obitus et in eo miracula. 873
    uITA SANCTI LEBWINI PRESBYTERI ET CONFESSORIS. 875
    Epistola Petri. 875
    Epistola Odilonis. 877
    uersus Iudionis. 877
    Incipit uita S. Lebwini. 878
    DE S. IONATO CONFESSORE. 893
    CAP. I. Notitia loci et sancti eiusque gesta et etas. 893
    CAP. II. Cultus sacer et breuia hinc inde elogia. 897
    CAP. III. Sacri corporis eleuatio, translatio et relatio. 901

OPERUM PARS SECUNDA---MISCELLANEA.
    OPUSCULA DE MUSICA. 905
    Monitum 905
    DE HARMONICA INSTITUTIONE. 905
    Dimensio monochordi. 927
    Alia musica. 929
    De secundo tono. 935
    Item noua cuiusdam expositio. 936
    De tertio tono 936
    De quarto tono. 938
    De tertio et quarto tono noua cuiusdam expositio. 940
    De quarto tono. 940
    De quinto tono. 940
    De quinto tono noua cuiusdem expositio. 941
    De sexto tono. 941
    De sexto tono noua cuiusdam expositio. 942
    De septimo tono. 942
    De septimo et octauo tono noua cuiusdam expositio. 945
    De octauo tono. 945
    Sequitur premissus expositor. 946
    Expositio eorumdem tonorum. 951
    De mensuris organicarum fistularum. 953
    De cymbalorum fonderibus. 954
    HUCBALDI MUSICA ENCHIRIADIS. 958
    CAP. I. 958
    CAP. II. De phthongorum figuris et quare sint octodecim. 959
    CAP. III. Unde dicatur tetrachordum finalium et ceterarum. 959
    CAP. Iu. Quare unam solum tatrachordum sub finalibus sit et duo supra. 959
    CAP. u. Quid distet inter autentos et minores tonos. 960
    CAP. uI. De proprietatibus sonorum et quotis locis ab inuicem distent eiusdem qualitatis soni. 960
    CAP. uII. Descriptiuncule de sonorum proprietatibus ad exercendum. 961
    CAP. uIII. Quomodo ex quatuor sonorum ui omnes toni producantur. 961
    CAP. IX. Quid sit inter phthongos et sonos: inter tonos et epogdoos. Quid etiam toni et modi siue tropi, particule quoque. Quid diastema et systema. 965
    CAP. X. De symphoniis. 966
    CAP. XI. Quomodo ex simplicibus symphoniis alie componuntur. 969
    CAP. XII. Item de eisdem symphoniis. 972
    CAP. XIII. De proprietate symphoniarum. 973
    CAP. XIu. De acutiore diaphonia per diatessaron, eiusque descriptio. 974
    CAP Xu. Diaphonie acutioris descriptio per diapente. 976
    CAP. XuI. Quid de his Ptolemeum sensisse Betius narret.---De consonantia nempe diapason et diatessaron. 976
    CAP. XuII. De ordine consonantiarum, consonantia et inconsonantia. 978
    CAP. XuIII. Quomodo altiora, modo submissiora loca organum petat. 978
    CAP. XIX. Quod in aliquibus rationis huius profunditas minus sit penetrabilis. 981
    INCIPIUNT SCHOLIA DE ARTE MUSICA. 982
    INCIPIT SECUNDA PARS DE SYMPHONIIS. 995
    INCIPIT TERTIA PARS. 1008
    De multiplici inequalitate. 1009
    De superparticulari. 1010
    De superpartiente. 1010
    De multiplici superparticulari. 1010
    Incipit commemoratio breuis de tonis et psalmis modulandis. 1026
    HUCBALDI MONACHI ECLOGA DE LAUDIBUS CALuITII. 1041
    Incipit ecloga ad Carolum Caluum imperatorem, proemium.---Camene inuitantur ad laudem Caluorum. 1042
    CAP. I. Quod caluities in presagio futurorum quibusque  prouenire uideatur. 1043
    CAP. II. Caluos cantores, abbates, doctores, etiam et episcopos esse atque sacerdotes. 1043
    CAP. III. Quod calui reges sint et imperatores consules quoque legislatores et iudices. 1043
    CAP. Iu. Quod calui sint duces exercitus, ipsi etiam docti atque robusti. 1043
    CAP. u. Laus caluorum in experientia artis medicine, tam pharmacie quam chirurgie. 1044
    CAP. uI. Inuectio increpantis aduersus cauillatorem caluas conuiciantem. 1044
    CAP. uII. Item aduersus eumdem, et laus caluorum de humilitate, caritate et castitate. 1044
    CAP. uIII. Exprobratio carminis eius et paradigma de Elisea propheta et pueris illi insultantibus. 1044
    CAP. IX. De egregio caluo Paulo apostolo, quod a Christo uocatus, cecatus sit raptus in tertium celum. 1044
    CAP. X. Quod factus sit ex persecutore predicator et quod comam nutrire et turpem uetarit proferre sermonem. 1045
    CAP. XI. Camenas docta de cauillatore insinuante eum calui regis iudicio cecatum. 1045
    CAP. XII. Epitoma laudis caluorum a corporis situ et pulchritudine, et quod caluus microcosmus sit. Adnotationes. 1046
    EPISTOLA METRICA AD CAROLUM CALuUM IMPERATOREM. 1048
    EPITAPHIUM MILONIS MONACHI S. AMANDI ELNONENSIS HUCBALDI MAGISTRI. 1049
    HUCBALDI EPITAPHIUM DUPLEX. 1049

STEPHANUS PAPA uII AL. uIII.
    Notitia historica. 1050
    EPISTOLAE ET PRIuILEGIA. 1051
    I. Bulla pro monasterio S.uincentii uulturnensis. 1051
    II. Priuilegium pro monasterio S. Marie Broniensi. 1053

IOANNES PAPA XI.
    Notitia historica. 1055
    EPISTOLAE ET PRIuILEGIA. 1055
    I. Ioannis XI priuilegium pro monasterio Cluniacensi. 1055
    II. Priuilegium pro eodem monasterio. 1058
    III. Priuilegium pro monasterio uizeliacensi. 1059
    Iu. Epistola ad clerum et populum Augustodunensem. 1061
    u. Priuilegium pro monasterio S. Marie et S. Martini Pictauiensi. 1062

SEULFUS RHEMENSIS ARCHIEPISCOPUS.
    Notitia historica. 1063
    CONCILIUM RHEMENSE PRAESIDE SEULFO. 1065

LEO PAPA uII
    Notitia historica. 1065
    EPISTOLAE ET PRIuILEGIA 1065
    I. Priuilegium pro monasterio Fuldensi. 1065
    II. Bulla pro cenobio Sublacensi. 1067
    III. Bulla pro monasterio Cluniacensi. 1068
    Iu. Priuilegium pro eodem monasterio. 1069
    u. Epistola ad Gerhardum Laureacensem archiepiscopum. 1071
    uI. Epistola ad Hugonem Francorum regem et monasterii S. Martini Turonensis abbatem. 1072
    uII. Priuilegium pro monasterio Cluniacensi. 1074
    uIII. Priuilegium pro monasterio S. Benedicti Floriacensi. 1075
    IX. Epistola ad Guidonem, Lugdunensem, Tutelonem, Turonensem, etc. 1077
    X. Priuilegium pro monasterio Sublacensi. 1078
    XI. Epistola ad Widonem Lugdunensem, Teotolonem Turonensem, etc. 1079
    XII. Priuilegium pro monasterio Cluniacensi. 1082
    XIII. Epistola ad Adaldagum Hamburgensem episcopum. 1083
    XIu. Epistola ad Friduricum Moguntinum archiepiscopum. 1083
    Xu. Epistola ad Gallos et Germanos. 1085

STEPHANUS PAPA uIII AL. IX.
    Notitia historica. 1088
    EPISTOLAE ET PRIuILEGIA. 1089
    I. Priuilegium pro monasterio Tollensi. 1089
    II. Priuilegium pro Parthenone S. Marie Bruxeriensi. 1090




 FINIS TOMI CENTESIMI TRICESIMI SECUNDI.
