
PATROLOGIAE TOMUS uI.

MARCELLINI / MARCELLI / EUSEBII / MELCHIADIS / ANONYMI / CELSI / LACTANTII

TOMUS UNICUS.


PARISIIS, EXCUDEBAT SIROU, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT, RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

ACCURANTE I.-P. MIGNE,

PATROLOGIAE TOMUS uI.


MARCELLINI



MARCELLI



EUSEBII



MELCHIADIS



ANONYMI



CELSI



TOMUS UNICUS.


LACTANTII



TOMUS PRIMUS.


PARISIIS, EXCUDEBAT SIROU, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


uolume title page
LUCII CAECILII FIRMIANI

LACTANTII



OPERA OMNIA,

AD PRAESTANTISSIMAM LENGLETII-DUFRESNOY EDITIONEM EXPRESSA; BUNEMANNI, O.F. FRITZCHE, N. LE NOURRY CUM EMENDATIONIBUS TUM DISQUISITIONIBUS CRITICIS AUCTA: EDITIO NOuISSIMA, QUAE OMNIUM INSTAR ESSE POTEST, AD OCTOGINTA ET AMPLIUS MSS. CODICES EDITOSQUE QUADRAGINTA COLLATA NOTISQUE UBERIORIBUS ILLUSTRATA. PRAECEDUNT S.

MARCELLINI

PAPAE, S.

MARCELLI

PAPAE, S.

EUSEBII

PAPAE, S.

MELCHIADIS

PAPAE,

ANONYMI,



CELSI,



OMNIA QUAE EXSTANT FRAGMENTA.



HORUM TOMUS UNICUS,


LACTANTII



TOMUS PRIMUS.


PARISIIS EXCUDEBAT SIROU, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


ELENCHUS RERUM QUAE IN HOC uOLUMINE CONTINENTUR [1Kb]

    Notiones biographice necnon et bibliographice de sanctis pontificibus romanis: MARCELLINO, EUSEBIO, MARCELLO, MELCHIADE.
    RHETICII Fragmentum.
    ANONYMI carmen de Laudibus Domini.
    CELSI Prefatio in altercationem Iasonis et Papisci.
    LACTANTII Diuinarum Institutionum libri septem.
    Dissertatio N. LE NOURRY in libros Diuinarum Institutionum.
    Selecte ISAEI in septem Diuinarum Institutionum libros note.
    Epitome Diuinarum Institutionum.






Main uolume text




NOTITIAE BIOGRAPHICAE NECNON ET BIBLIOGRAPHICAE DE SANCTIS PONTIFICIBUS ROMANIS MARCELLINO, MARCELLO, EUSEBIO, MELCHIADE, ET DE RHETICIO AEDUENSI EPISCOPO. [1Kb]





SANCTUS MARCELLINUS PAPA.



 § I.---Quando et quamdiu sederit.

Eusebius hunc papam annis nouem Ecclesiam gubernasse tradit, atque eius mortem in Chronico ad annum Christi 304 refert. Ita ille annos octo cum uno inchoato pro nouem computans, cum Bucheriano catalogo consentit, in quo legimus: »Marcellinus annis uIII, mensibus III, diebus XXu, fuit temporibus Diocletiani et Maximiani ex die pridie Kalendas Iulias, a consulibus Diocletiano uI et Constantio II, usque in consulatum Diocletiani IX, et Maximiani uIII. Unde sequitur ut Marcellini electio seu ordinatio anno 296, Iunii XXX die, adeoque feria tertia; ac mors anno 304, Octobris XXIu die consignande sint, licet festum eius plerorumque martyrologiorum auctoritate XXuI Aprilis die celebretur.



 §---II. De antiqua fabula qua Marcellinum idolis thus obtulisse uulgatum est.

1. Marcellinum idolis thus obtulisse ac sacros libros tradidisse, iam ab Augustini euo fama erat. Eius auctores suspicatur is sanctus Doctor recentiores Donatistas. Ac primo quidem figmenti huius falsitatem, lib. de unico Baptismo, contra Petilianum, cap. 16, n. 27, inde probat, quia nullo teste, nulla monimenti cuiusquam firmitate fulciatur. »Quid ergo, inquit, opus est ut episcoporum romane Ecclesie, quos incredibilibus calumniis insectatus est , obiecta ab eo crimina diluamus? Marcellinus et presbyteri eius Melchiades, Marcellus et Siluester traditionis codicum diuinorum et  thurificationis ab eo crimine arguuntur: sed numquid in eo etiam conuincuntur, aut conuicti aliqua  documentorum firmitate monstrantur? Ipse sceleratos et sacrilegos fuisse dicit: ego innocentes fuisse respondeo. Quid laborem probare defensionem meam, cum ille nec tenuiter probare conatus sit accusationem suam?« Ex quibus Augustini uerbis cuique exploratum est, idem crimen non in Marcellinum solum, sed etiam in presbyteros eius Marcellum, Melchiadem et Siluestrum, qui ipsi postea successerunt, fuisse intentum. Si ergo illi omnino insontes atque huius sceleris puri; neque magis reus uideri debet Marcellinus. Et hoc quidem nobis indubitatum erit, ubi calumnie huius causam et originem perspectam habuerimus.

2. Hanc prodit subinde Augustinus, cum fabulam illam ideo a recentioribus Donatistis excogitatam fuisse innuit, ut iudicii, quo a Melchiade damnat fuerant, inuidiam declinarent. Sed quid opus erat eis una cum Melchiade Marcellinum pontificem, necnon  Marcellum et Siluestrum presbyteros infamare? Nimirum ut probabilior fieret ipsorum calumnia. Quocirca excogitandum eis fuit tempus quo thuris oblatio et sacrorum codicum traditio in Urbe exigebatur, simulque fingendum eos, qui in clero romano tum eminebant, in eamdem impietatem fuisse abductos. Nam si de uno Melchiade hoc peruulgassent, quis crederet tantum crimen inultum relinqui potuisse? At credibilior fit hec impunitas, cum et ipse, cuius erat punire, et qui proxime post ipsum presunt, eiusdem sceleris conscii fiunt. Augustinus uero loco citato nouos Donatistas mendacii firma illa ratione conuincit, quod maiores illorum, seu ante, seu post Melchiadis iudicium, de illo crimine ne cogitarint quidem. »De quo, inquit, iudicio cum maiores  istorum importunissima peruicacia memorato imperatori  quererentur, quod non plene nec  recte fuerit examinatum atque depromptum, nichil de Melchiadis traditione uel thurificatione dixerunt. Ad cuius audientiam neo uenire utique debuerunt, hoc potius ante suggerentes imperatori, aut ut suggereretur instantes, quod apud traditorem codicum diuinorum et idolorum sacrificiis inquinatum causam suam agere non deberent. Cum hoc ergo nec ante suggesserint, nec postea quam contra eos pro Ceciliano iudicatum est, saltem uicti et irati obiiciendum putarint; quid nunc inanes tam sero connectunt calumnias:« Quis etiam sibi persuadeat tam publicum crimen ad Petiliani usque tempora ignotum atque sepultum permansisse, aut si non latuerit, tres presbyteros tanti criminis reos in primam Ecclesie sedem, nullo reclamante, assumi, et christianissimi principis  fidem ac beneuolentiam conciliare sibi potuisse? Fide dignior est Theodoretus, qui, lib. I Hist. Eccl., c. 3, »Marcellinum in persecutione inclaruisse« testatur: » « quod ita interpretari licet, ut is persecutionis tempore digne et laudabiliter se gesserit, uel etiam ut ipse persecutionem fortiter perpessus, magnam sui nominis existimationem reliquerit.

3. Hinc funditus ruunt Sinuessani concilii acta, quibus, preter rudem eorum et impolitam locutionem, multa absurda, quedam secum pugnantia, alia cum dictis Petiliani, qui Marcellum, Melchiadem et Siluestrum thurificasse obiectabat, non consentientia, necnon putidum atque iteratum summi pontificis, qui et mox martyrio coronandus ponitur, mendacium, et alia huiusmodi quam plura omnem adimunt auctoritatem. Huius tamen concilii acta, que cum supposititiis Siluestri et Xysti gestis in uno eodemque perantiquo codice Colbertino Langobardicis litteris exarato exhibentur, et, ut ex cognatione atque consensione styli iudicare licet, eumdem habere uidentur parentem, ad ueterum exemplarium fidem, que in nouissimis conciliorum editionibus minime seruata est, infra recudemus, necnon et duas epistolas, quas Isidorus Mercator Marcellino supposuit.



§ III.---uulgate synodi Suessane seu Sinuessane de Marcellino papa gesta. [2Kb]

I. Urbani et Marcellini altercatio.---1. Diocletiano et Maximiano Augustis, cum multi in uita sua mentis sue aspersu uacillitate mentiebantur origine dicentes,  quod deorum superstitio uanitatis super sex sentirent, et ad sacrificandum eodem tempore multi inducerentur per pecuniam, ut thurificarent diis: Marcellino itaque urbis Rome episcopo uenit quidam  nomine Urbanus, qui erat pontifex Capitolii, et repletus multitudine malitie cepit cum eo habere altercationem de thurificando diis; et dicens ad Marcellinum urbis Rome episcopum: »Si Christus uester, quem dicitis natum de uirgine Maria, quid apud semetipsum prima luce missi Magi ab Herode obtulerunt ei munera? que? aurum, thus et myrrham, id ut scirent sacerdotes, per quid placarent hunc, quem dicitis resurrexisse et sedere super.« Dicit ei Marcellinus episcopus: »Non obtulerunt ei, ut sacrificarent uanitati; sed ideo, ut Deum ac Dominum altissimum eum, quem negabant, ostenderent.« Urbanus ad eadem respondit, dicens: »Una nocte simul adstemus ante domnos imperatores inuictissimos Diocletianum et Maximianum atque clementissimos  principes, et dabo tibi questionem de thurificando.«

2. uenientes autem die, quod dicunt uulcanibus, dicit ei Urbanus: »Faciamus hinc et inde duas chartulas, quasi incrementa petitionum, et afferamus clementissimis principibus.« Fecerunt ambo simul, sicut dixerat Urbanus, et uenientes ad sacratissimos principes offerebant eis. Marcellinus itaque, urbis Rome episcopus, fidem seruans, Christum predicans, dicit ad principes: »Quid mihi et uobis, principes terribiles uniuerso mundo, quoniam uana est superstitio thurificandi?« Dicit autem Urbanus: »Loquere ad nos ac contra pontifices clementissimi atque inuictissimi  principes, quoniam deum Iouem et inuictum Herculem corporei fabricantur, et Iouem quem dicimus  celum, terram mareque simul cum Saturno menstruantem? Quare ergo hoc Marcellinus pontifex sicut et ego non thurificat maiestatibus?« Dicit itaque Diocletianus: »Non exsecrare hominem hunc, quoniam nostre clementie non difficultat, exhibet inflammari; sed eius consilium accipiamus utrumque , quoniam non probauimus nostre serenitati esse obscurum, nec contra deos immortales dare sententiam.« Romanus itaque et Alexander secreto dixerunt Diocletiano: »Si hunc, domine atque inuictissime princeps, consilio tenueris blandimentis, omnem urbanam plebem habebis in unitate conseruare, et gentes per sacrificia fidelissima obiurgare.«

[1Kb] II. De thurificatione Marcellini.---3. Dicit autem Diocletianus ad Marcellinum, episcopum urbis Rome:  »uideo prudentiam tuam, quoniam magna est, ut nostra sit amicitia, que diis et uniuerso mundo sit  inimica. ueni itaque, et loquentiam tuam nostro facias incrementum fauori.« ueniens autem  ad templum uestianum et ad Isidem, introduxit episcopum. Qui dum introissent, erant cum eo duo diaconi Gaius et Innocentius, et tres presbyteri Urbanus, Castorius et Iuuenalis. Dum uidissent eum intreuntem, non tamen mittentem et thurificantem, fugerunt hi omnes ad compresbyteros, et inuenerunt eos in uaticano palatii Neroniani, et dixerunt rem quam gestam uidissent. Euntes autem multi Christiani penus ueritatis exemplum abierunt, et uiderunt eum mittentem et thurificantem, et factum amicum principum. Qui abierunt ab eo, ut testimonium ueritatis exhiberent, isti sunt: Bonosus, Maximus, Carpilio, Cyprianus, Olympius, Priscus, Hercules, Androphemus, Benenatus, Epiphanius, Crispinus, uictor, Theodolus, Alexander, Romanus, Baiulus,  Quiriacus, Theodolus, Caritosus, Omitazio, Honoratus, Crescentio, Maximus, Probinus, Urbicus, Concordius, Neapolus, Refrigerius, Sebastianus, Calpurnius, Iulianus, Epiphorus, Crispianus, Habetdeum, Crescens, Rapula, Cyprianus, Abeulius, Exquiro, Orphitus, uenerius, Carpulianus, Constantius, Ursus, ualentinianus, Priscus, Seuerus, Probius, Faustus, Antonius, Quirillus, Albulus, Pulsanor, Homobonus, Caritto, Tespias, Marinus, Fabius, Crispinianus, Herculentius, Petrus, Nonnosus, Honestulus, Auriclianus, Impeditus, Furinus, Domitianus, Agapitus, Himulus, Capillatus, Nepotianus, Concordius, Bonifacius, Reparatus, Iugundinus, Auxentius, Cyprius, Bonushomo, Corporalis, Sallustius, Origanus, uenerosus, Abundius, Tinulus, Maior. Hi omnes electi  sunt uiri libra occidua, qui testimonium perhibent uidentes eum Marcellinum thurificasse.

[2Kb] III. De synodo in qua Marcellinus thurificasse se negat.---4. Factus itaque synodus, non tamen collecti sunt in integro sacerdotes, quia curriculus urgebatur persecutionis. ueniens autem episcopus Marcellinus, negabat se thurificasse. Nam dixit et hoc, sententiam proposuit, quia dimiserunt eum qui cum eo esse uidebantur in eodem loco presbyteri Urbanus, Castorius et Iuuenalis, et diacones Gaius et Innocentius. Synodus autem uniuersus hoc dixerunt cuncto iudicio: »Tu enim eris iudex; ex te enim damnaberis, et ex te iustificaberis: tamen nostre  presentie. Illud uero dum ueneris ad iudicium tuum, ex te damnaberis, et ex te iustificaberis; tu enim iudex, tu reus. Presbyteri autem uel diacones, quoniam pontificem qui eos creauit in ordine presbyterii uel diaconatus honore, et dimiserunt aream, et euacuauerunt horreum, ad probandum, amisso ordine, intrent examen, quoniam euacuauerunt horreum. Debuit enim pontifex mori cum quinque  quam uiuat suo iudicio condemnatus.« Introiuit autem uniuersus synodus in crypta Cleopatriense in ciuitate Sessuana , et quia non multitudo referebatur in crypta, synodi quinquageni introibant.

[4Kb] Iu. Damnantur Urbanus, Castorius ac socii.---5. Prima autem die synodi introierunt hi damnantes  Urbanum, Castorium et Iuuenalem presbyteros, et diaconos Gaium et Innocentium. Hi sunt qui introierunt episcopi, audientes, non tamen iudicantes pontificem, Petrus, Castorius, Habetdeum, Castinus, uictor, Felicianus, Parterius, Maiorinus, Castalius, Laurentius, Paulus, Bonosus, Felix, Firminus, Spesindeo, Tranquillinus, Anastasius, Castinus, uictor, Beneseruandus, Ioannes, Epiphanius, Castus, Yacinthus, Herculanus, Sabinus, Orfitus, Gaudiosus, Reparatus, Amplexus, Cyprus, Fortunatus, Quadratianus, Sebastianus, Cyprianus, Pascasius, Innocens, ualerius, Seruulus, Cerasianus, Constantius, Quintilianus, Montanus, Catellus, Polycarpus, Athanasius, Hermias, Nepotianus, Petrus, Aristonicius. Hi intreuntes in crypta propter metum augustorum,  uno ore quasi triceni, uno die eius consilio iudicantes, et damnauerunt Urbanum, Castorium et Iuuenalem presbyteros, et diaconos Gaium et Innocentium, qui euacuauerunt horreum, et dimiserunt aream apertam, ut introiret immundus, et comederet triticum. Ipsos etiam damnauerunt.

6. Et iudicabant, non tamen iudicabant pontificem: quia hoc ex uno ore erant conroborati, ut intra hos LXXII testimonia ipse iudex, ipse reus, ipse semetipsum ea  presentia eorum innocentem se seruaret, et infidelem se damnaret; quoniam in LXXII libra occidua reparationem resurgit annus. Hanc itaque gesta miraculum, ut introiret de testimonia  talis unius uxoris, filios habens, sicut et hic qui habet uxorem et filios, adulterauit super uxorem, et dedit uxori repudium. Et introierunt alii decem et alii tres dicentes: »Nos te uidimus mittentem et thurificantem Herculi, Ioui et Patusino.« Dicit autem Marcellinus: »Quo die?« Respondit unus corum, et dixit: »Quo die excidisti  purpuram, et induisti coccum, et gaudebat super te Diocletianus, eo quod satis paulo ante negabas, et ante eius tribunal thurificabas.« Athanasius episcopus dixit: »Ita sunt que testantur isti?« Et respondit Petrus episcopus, et dixit: »Loquere et pontifex , et iudica causam tuam.« Et subscripserunt quinquaginta episcopi qui supradicti sunt in quatuordecim uiros, qui ex uno ore  loquebantur de duo et septuaginta, et firmabant iudicium.

u. Presbyteri Rom. damnationem Castorii et sociorum ratam habent. Marcellini causam discutiunt alii quinquaginta episcopi.---7. Alia autem die uenerunt tres et uiginti presbyteri urbis Rome, et in eorum iudicio Urbani, Castorii et Iuuenalis presbyterorum, et Gaii et Innocentii diaconorum damnationem integram perspexerunt, ipsi de suo ordine iustitiam tenuerunt dicentes: »Amisso ordine negent se esse horumque socii Ecclesie.«

8. uenientes autem post secundum diem post damnationem presbyterorum Urbani, Castorii et Iuuenalis, Gaii et Innocentii diaconorum, uenerunt alii quinquaginta episcopi, et introierunt in crypta,  ut tertia pars synodi compleretur. Et dum ingressi fuissent in crypta propter tempestatem temporis, introiuit et Marcellinus urbis episcopus, cum adhuc itaque nomen tenens episcopatus, nondum enim fuerat damnatus, nisi numerus secundum ordinem synodi libre  probaret exemplum. Introiuit  autem Castinus, Bonus, Quiriacus, Dominicus, Alexander, uenerosus, Felix, Ioannes, Crispus, Deusdedit, Honestatus, Maiorianus, uita, Carpurianus, Anastasius, Petrus, Crescentio, Domninus, Ursus, Agatho, Honestatus, Marcus, Urbanus, ualentinus, Sallustius, Crescens, Firminus, Spectator, Sebastianus, Ultius, Benenatus, Tristator, Seruus, Marcus, Montanus, Asterius, Anthimus, Placentianus, Ambrosius, Quirillus, Andreas, Philippus, Magnus, Exsuperantius, Adrianus, Petrus, Gorgonius, Simplex, uictor, uenerosus. Introibant autem in crypta.

[1Kb] uI. Suo eum iudicio permittunt, et quinque clericorum damnationem approbant.---9. Respondit Anastasius et Anthimus episcopi, et dixerunt: »Tuo ore  iudica causam, non nostro iudicio; solue conditionem.« Respondens autem Sebastianus episcopus dixit: »Noli in nostro iudicio, sed collige in sinu tuo causam tuam, et introduc testes, ut testificentur ueritatem: quoniam ex te iustificaberis, et ex ore tuo condemnaberis; quoniam recte anticipantes nostri et cepiscopi damnauerunt, sicut et nostro ore petimus uno consorti iudicio damnari, Urbanum, Castorium et Iuuenalem presbyteros, Gaium et Innocentium diaconos: quia heri ex spelunca fregerunt , et tepefactum hi dimiserunt, amisso ordine, intrent examen: quoniam omnes tegule, dicit Petrus episcopus, dum tulte fuerunt de fornace, iam cocte iterum coquuntur sole, et pluuie in eodem probantur, ut sint super habitaculis  hominum.

[3Kb] uII. Marcellinum thurificasse probatur. Superinducuntur quatuor et quadraginta noui Testes. Ipse se damnat Marcellinus.---10. Mora autem non faciente , ut in damnationem eorum interdictorum subscriberent hi quinquaginta episcopi,  ut, amisso ordine, introirent in synodum, ecce introierunt et quatuordecim testes, qui dicebant se Marcellinum uidisse thurificantem. Respondit unus episcopus nomine Sallustius: »Dicite coram ueritatem.« Respondit Petrus, et dixit ad Marcellinum episcopum: »Iam audi, pontifex, et iudica causam tuam: quoniam ex ore tuo iustificaberis, et ex ore tuo condemnaberis: quoniam omnia membra sana esse non possunt, si caput mestauit.« Respondit Marcellinus, et dixit uoce clara: »Non diis sacrificaui, sed tantum grana leuatis manibus pruna combussi.« Leuauerunt se omnes quinquaginta presules episcopi, dicentes ad quatuordecim testimonia: »Quid uidistis hunc facientem? quod ex ore suo testatur quasi uno ore dicentes.« Et subscripserunt  omnes quinquaginta in quinque testimonia quatuordecim uirorum: ita ut octo et uiginti complerentur cum anticipatis. Unus autem de episcopis, nomine Quirinus, dixit: »Infudisti cor tuum, pontifex, malitia, quod decem et octo annis sic caueras castitate; presul uulnerasti uniuersa membra tua: propterea ego non recedam de omni introitu synodi: omne purpureum cor tuum.«

11. Alia autem die constituerunt hi ducenti episcopi, ut quasi et ipsi introirent quinquageni in synodum. Et facta collocutione in uno cum hos anticipantes centum sederunt in eadem ciuitate omnes ex uno examen trecenti, et alligauerunt et damnauerunt hos, Urbanum, Castorium et Iuuenalem presbyteros, Gaium et Innocentium diaconos. Respondit Sebastianus  episcopus: »Hoc tribunal nostro sermone, nostro chirographo, nostro eloquio, nostro auxilio, nostra constantia et ueritate fixa et preclara dispositione auditionis exhibemus legamen. Non enim nostro ore iustificaberis, aut nostro ore condemnaberis, quoniam sue tunicam tuam in te, quam paulo non induebas sutam, modo excisam sue ex corde tuo  et ex manibus tuis, inuoluere in peccato tuo, Marcelline, expontifex Rome.« Respondit Urbanus episcopus ad Sebastianum episcopum et dixit: »Introducantur testes uiri uiriliter numero quatuor et quadraginta ut libra occidua compleatur a multis, quod a multis fabricatum est.« Et introierunt testes Tranquillinus, Priscus, Bonus, Seruulus, Cyprianus, Petrus, Quadratianus, Aresto, Tespius, Quadrus, Epiphorus, Maximus, Gordianus, Gaudiosus, Saturninus, Urbanus, Reparatus, Priscus, uenerosus, Romanus, Exsuperius, Crispianus, Barbarus, Leo, Forianus, Bacauda, Ambrosius, Terula, Iohannes, Iubentius, Proculus, Octauianus, Romanus, ualerius, Iacinthus, Mellicianus, Petrus, Claudius, Exper, Probus, Nicorus, Probatianus, Ursinus, Urbatianus.

 12. Singulis autem adstantibus in gremio trecentorum episcoporum et triginta presbyterorum Romanorum, et uiginti octo supradicti testes, ut libra compleretur: quoniam duodecim uncie in libra probabitur sensus, et in septuaginta duobus comparatus damnabitur presul. Respondit Quiriacus episcopus, et dixit ad Marcellinum: »Non cognoscis uniuersum uelamen cordis tui : iudica enim causam tuam, et lacera, macera macerationem tuam. Non ex nobis iudicaberis: tuo enim pontificio condemnaberis, et nostro testimonio explicaueris metas: quoniam nos in condemnationem nichil opponimus causale, nichil defendimus: sed damnamus hos, qui euacuauerunt templum, et dimiserunt fabricam manu de super constructam, ut introirent  lupi, et facerent speluncas, et comederent agnos immaculatos, et eos qui ex uetere ad nouum uenerant, inueterarent. Te enim non condemnamus, quoniam ex ore [tuo iustificaberis, et ex ore tuo condemnaberis.« Marcellinus autem in conspectu synodi] cecidit in terra. Ibi autem iacens, et ibi eo mora faciente, damnauerunt. Synodus autem et presbyteri triginta  [2Kb] uoce clara chirographum firmauerunt super Urbanum, Castorium et Iuuenalem presbyteros hi: Humanus, Capuanus, Castorius, Innocentius, Audax, Homobonus, Petrus, Quiriacus, Herculanus, Serenus, Iohannes, Nepotianus, Cyprianus, Corporanus, Eusebius, Castinus, uictor, Mattheus, Spesindeo, uirus, uincomalus, Collecticius, ualentinus, Priscillianus, Iulianus, Lucianus, Castorius; et diacones isti: Hermes, Xystus, Petrus. Subscripserunt autem in damnationem horum quinque Urbani, Castorii et Iuuenalis presbyterorum, et Gaii et Innocentii diaconorum.

13. In sinu autem trecentorum episcoporum caput cinere conuolutus Marcellinus episcopus Urbis uoce clara clamans dicebat: Peccaui coram uobis, et non possum in ordine esse sacerdotum: quoniam auarus  me corrupit  auro. Subscripserunt autem in eius damnationem, et damnauerunt eum extra ciuitatem. Sacerdos nomine Helciadis episcopus subscripsit primus in eius damnationem, non tantum  tempore quod exigebat ordo, sed etiam futuri temporis. Quod etiam et ipse uoce clara dicebat: »Iuste ore suo condemnatus est, et ore suo anathema suscepit maranata: quoniam ore suo condemnatus est. Nemo enim umquam iudicauit pontificem, nec presul sacerdotem suum: quoniam prima sedes non iudicabitur a quoquam.« Hoc autem audito, Diocletianus, dum esset in bello Persarum, audiuit quod trecenti episcopi et triginta presbyteri et tres diacones in condemnationem conuenirent. Dum subscripsissent omnes, ipse omnium primus manu sua propria Marcellinus conclusit in suum anathema, anathemati subscribens. Iratus autem Diocletianus in eamdem ciuitatem misit, et multos episcopos ad martyrii coronam traxit. Factum est autem nichil aliud, dum  primo damnati fuissent tres presbyteri et duo diacones damnati. Damnatus autem et Marcellinus episcopus suo iudicio X Kalendas Septembris Diocletiano uIII et Maximiano uII.





SANCTUS MARCELLUS PAPA.



§ I.---Quando et quamdiu sederit.

 Post Marcellini obitum, ut ei successor deligeretur persecutionis tempestas non permisit. in Bucheriano catalogo Romana sedes tum uacasse dicitur uII annis, mensibus uI, diebus XXu. Sed ibi pro annis uII, Bucherius legendum esse opinatur annis III, eamque correctionem necessario postulant consules quibus Marcellus pontificatum iniisse in eodem catalogo notatur. Et facile quidem pro apice I, nota numerica u irrepsit. Unde sequitur, ut Marcellus anno 308, Maii XIX die, que in feriam sextam cadebat, fuerit ordinatus. Tempus uero, quo is papa Ecclesiam administrauit, laudatus catalogus sic designat: »Marcellus anno uno, mensibus uII, diebus XX, a consulatu X  et Maximiano , usque post consulatum X et uII,« hoc est usque in  annum sequentem, qui post consulatum X  et septimum  notabatur. Sed neque ex his quo die obierit, confici certo potest. Pagius, ad Marcellum papam referens quod in Hieronymiano  Martyrologio die uII octobris offendit; »Rome uia  Appia depositio Marcelli et Marci episcopi,« illum anno 309, Octobris uII die ad celum migrasse pro certo ponit. Sed Marcellum »uia Salaria,« non »uia Appia« depositum seu sepultum esse certius est. Sane in eodem Martyrologio ad diem XuI Ianuarii exstat, »Rome uia Salaria in cemeterio Priscille depositio Marcelli episcopi et confessoris.« Huic concinit Pontificalis liber Bollandianus ex codice regine Suecorum descriptus, in quo de Marcello scribitur, »Sepultus est in cemeterio Priscille uia Salaria, XuI Kalendas Februarii.« Ibi enim mendose ac forte librarii lapsu XuI pro XuII haberi colligimus ex altero eiusdem libri exemplari olim Fossatensi, nunc Colbertino, in quo »XuII Kalendas februarii,« non XuI, legimus. Immo Marcelli depositionem die Xu Ianuarii notat Bucherianus depositionis Romanorum  episcoporum indiculus in hunc modum: »XuII Kalendas februarii Marcellini in Priscille.« Huc quippe Marcellini nomen loco Marcelli irrepsisse manifestum est. Neque uero insolens est duorum illorum uocabulorum  confusio. Inde enim contigisse uidetur, ut Eusebius Marcelli nusquam meminerit, et in Chronico Eusebium papam, ueluti proximum Marcellini successorem memorarit. Quocirca standum censemus eorum auctoritati monimentorum, que Marcelli mortem mense Ianuario consignant. Cum hac quidem mortis Marcelli epocha componi prorsus nequit, quod Bucheriano in catalogo de tempore quo iste papa rexit Ecclesiam habetur, Sed apte quadrabunt omnia, si in eodem catalogo ita legerimus: »Marcellus anno uno, mensibus uII, diebus XXuII, a consulatu X Herculii et Maximiani uII, usque II  post consulatum X et uII.« Et Marcelli quidem pontificatum ad secundum annum post decimum Herculii consulatum, hoc est ad annum Christi 310,  prorogari necessario postulat id quod idem Bucherianus catalogus de huius pape successoribus subiicit.



§ II.---De constantia Marcelli in seruanda penitentie disciplina.

1. Exstat de S. Marcello Damasi pape carmen a Baronio ad annum 309, n. 7, editum, et inter alia Damasi opera, Parisiis, anno 1672, typis Lud. Billaine, cum notis M. Milesii Sarrazanii, pag. 173 et alibi recusum, dignum sane quod et hic locum habeat; maxime cum ex eo quis Marcelli circa penitentiam animus fuerit, perspicuum sit. Ita se habet.


DE SANCTO MARCELLO MARTYRE DAMASI PAPAE CARMEN.


ueridicus rector, lapsus quia crimina flere
Predixit miseris, fuit omnibus hostis amarus.
 Hinc furor, hinc odium sequitur, discordia, lites,
Seditio, cedes; soluuntur federa pacis.
Crimen ob alterius Christum qui in pace negauit,
Finibus expulsus patrie est  feritate tyranni .
Hec breuiter Damasus uoluit comperta referre,
Marcelli ut populus meritum cognoscere posset.

2. uirum illum, cuius ob crimen Marcellus in exilium deportatus dicitur, probabile est eumdem esse, cuius factione etiam Marcelli successor, Eusebius, eadem pena mulctatus est, quique in carmine de mox dicto sancto presule infra exscribendo Heraclius nuncupatur. Penitentie uidelicet remedium etsi necessarium lapsis, acerbum tamen et amarum est: ideoque semper aliquos offendit, qui et illud respuerent, et pios pastores, a quibus nichil sibi sperarent remittendum, uelut molestos et infestos  hostes haberent. Horum importunitati pridem clerus Romanus post Fabiani mortem minime cedendum ratus est. Iisdem fortiter et constanter resistenti Cypriano, ne tam necessaria disciplina labefactaretur, multa a factiosis fuerunt sustinenda. Tandem Marcellus omnia experiri, quam tantum malum permittere maluit. Neque eius exilio deterritus est Eusebius, quominus quam decessor defenderat penitentie causam ac disciplinam, inuicto animo propugnaret. Uterque merito appelletur martyr iustitie, quam uidelicet Deo negant, qui postquam illum peccando offenderunt, ei digne per penitentiam satisfacere detrectant.

3. Tradit quidem Eusebius lib. uIII, cap. 14,  Maxentium tyrannidis arrepte principio fidei nostre professionem simulasse. Sed cum simulata huiusmodi professione nil repugnat duorum pontificum relegatio. Cum enim ideo fidem nostram profiteri se simularet, ut placeret blandireturque populo Romano, facile adductus est ut ex Urbe duos pelleret presules, cum hoc populo gratum et acceptum fore, Heraclio persuadente, comperisset. Neque uero ad eos persequendos tum fidei causa, sed seueritas nimia, que seditionum origo esset, pretexebatur. Hinc Heraclium apud Maxentium gratia plurimum potuisse coniectura est, ex eoque exstitisse grege semichristianorum, quibus abundant principum domus, qui christiano cum nomine seculi delicias componere amant; et cum peccare non timeant, horrent prorsus  penitentie labores, eosque a se procul eliminari uolunt.



§ III.---De decreto quod Marcello adscribitur, ubi de usu quo pueros monasteriis parentes offerebant, disseritur.

1. Apud Gratianum, 20, quest. I, c. 10, et exinde in editionibus Conciliorum, Marcelli nomine insignitum est hoc decretum: »Illud autem statuendum esse censemus, ut si minori etate filii monasterio oblati fuerint, uel sacram tonsuram uel uelamina susceperint, dignum quidem duximus, ut decimo quinto anno a prelatis moniti, uerbis inquirantur, utrum in ipso habitu permanere cupiant, an non. Si uero permanere professi fuerint, ulterius penitendi »,« locum minime  amplecti possunt. Si uero ad secularem habitum reuerti uoluerint, redeundi licentia nullo modo denegetur: quia satis inutile est, ut coacta seruitia Domino prestentur.« Labbeus uero notat, ab auctore Glosse apud Gratianum Martino tribui, eiusque temporibus magis conuenire.

2. Obscurum certe non est hoc decretum ad ea pertinere tempora, quibus de illo usu derogari cepit, qui iam pridem obtinebat, uidelicet ut pueris, postquam monasteriis a parentibus fuissent oblati, propositum deserere, et ad seculum regredi nefas esset. Hunc autem usum apud Grecos numquam receptum esse colligitur tum ex his Theodori, Cantuariensis archiepiscopi : »Basilius iudicauit pueris licentiam  nubere ante sexdecim annos,  si abstinere non potuerint, quamuis monachi fuissent, tum ex ipsis Basilii uerbis in Regulis fusius disputatis, interrog. 15, et in Breuioribus.

3. At usum illum in Occidente asserit Benedictina Regula, cap. 59, eamque firmant non modo Isidori, Magistri, et aliorum Regule, sed et plurium conciliorum tum in Gallia, tum in Hispania aut Germania habitorum, ac summorum pontificum decreta. His preiuerat Ecclesie mos, Siricii Zosimique decretis stabilitus, quo filios ab infantia sacre cleri militie consecrare, et lectorum officio dicare fas erat, necnon usus qui ab incunabulis Ecclesie constanter obtinuit, ut nimirum baptizarentur infantes, atque exinde christianis legibus ita tenerentur, »ut non  impune desererent maiores« , »quod paruuli uel nesciendo uel nolendo perceperant.« Et hoc quidem exemplo mox dictum concilium euincit eos, qui, »aut euentu necessitatum aut metu periculorum adepti fuerant ecclesiasticarum officia dignitatum. »Horum officiorum legibus obligari, licet »cum illis hec imponerentur, id sibi fieri noluisse testarentur.« Quocirca concilium Aurelianense u, anno 549 habitum, can. 19, et Matisconense I, anno 581, can. 12, puellas, »seu propria uoluntate monasterium expetant, »seu a parentibus offerantur,« si »aut uoluntarie aut parentibus suis rogantibus religionem professe uel benedictionem consecute, postea coniugium aut illecebras seculi« transierint, communione priuant. Anno 633, can. 49,  Toletanum Iu, concilium edixit: »Monachum aut paterna deuotio, aut propria professio facit. Quidquid horum fuerit, alligatum tenebit. Proinde his ad mundum reuerti intercludimus aditum, et omnem ad seculum interdicimus regressum.« Idem decretum firmauit, anno 656, Toletanum X concilium, can. 6, atque illustrauit his uerbis: »Si in qualibet minori etate, uel religionis tonsuram, uel religioni debitam uestem in utroque sexu filiis aut unus aut ambo parentes dederint, certe aut nolentibus uel nescientibus se susceptam, non mox uisam in filiis abdicauerint, sed uel coram se, uel coram ecclesia, palamque in conuentu eosdem filios talia habere permiserint, ad secularem reuerti habitum ipsis filiis quandoque penitus non licebit.« Gregorius  II, anno 726, a Bonifacio Moguntino interrogatus: »Si pater uel mater filium uel filiam intra septa monasterii in infantie annis sub regulari tradiderint disciplina, utrum liceat eis postquam pubertatis impleuerint annos, egredi et matrimonio copulari,« haud dubius respondet: »Hoc omnino deuitamus, quia nefas est, ut oblatis a parentibus Deo filiis uoluptatis frena laxentur.« uerum ex hac Bonifacii interrogatione discimus, saltem nonnullis duram iam uideri cepisse illam legem. Nihilo tamen minus eam in Germania ad annum 868 uiguisse liquet ex Moguntiacensis concilii, hoc anno Ludouici pii iussu habiti, canone 22, quo sancitur: »Si pater et mater filiam filiamque intra septa monasterii in infantie annis sub regulari tradiderint disciplina; non liceat eis,  postquam ad pubertatis peruenerint annos, egredi et matrimonio copulari.« Que uerba ad propositam Bonifacii questionem omnino sunt accommodata. Prosequitur exinde concilium: »Igitur non liceat eis susceptum habitum umquam deserere: sed conuicti quod tonsuram aut religiosam uestem aliquando habuerint, in religionis cultu habituque, uelint nolint, permanere cogantur.« Et hec rursum expressa sunt ex canone 6 Toletam X concilii, tantum his uerbis canonis, »ad religionis cultum habitumque reuocentur, et sub eterna  districtione huiusmodi obseruantie inseruire cogantur,« nonnichil mutatis, ut mutandi habitus potestas sublata planius enuntiaretur. Tum idem concilium, can. 23, renouat  ac proprium sibi facit laudatum Toletani Iu concilii statutum, quod sic effert: »Monachum ergo aut paterna deuotio aut propria deuotio facit. Quidquid horum fuerit, alligatum tenebit. Proinde huic ad mundum reuerti intercludimus aditum, et omnes ad seculum interdicimus regressus.«

4. Quamobrem cum Capitulare Aquisgranense anni 817, c. 36, statuit, »Ut puerum pater et mater tempore oblationis offerant ad altare, et petitionem pro eo coram laicis testibus faciant, quam tempore intelligibili ipse confirmet,« hec postrema clausula maioris cautionis ergo addita censenda est, non quasi puero maturiori etate iam facto parentum oblationem irritam facere liberum esset. Eo quidem seculo Gotthescalcus, ut ex opusculo Rabani a Mabillonio  nostro, to. II Annal. Bened., pag. 726 et seqq. edito colligitur, parentum, a quibus puer oblatus monasterio fuerat, uoto refragatus est: uerum non ea utebatur ratione, quia puer tum et impos sui erat, sed quia hoc parentes eius coram idoneis testibus minime prestiterant, et cum ipsis, utpote Saxonibus, auita lege »nisi de propria sua esse gente testis posset, alienos adhibuerant.«

5. Circa idem tempus, ut in epistola Nicolai I, apud Gratianum, 20, quest. 3, cap. 4, et Iuonem, p. 6, c. 356, legitur, Lambertus quidam ab Athone patre suo inter octauum et undecimum annum cucullam indutus, a predicto pontifice, ut et a monastice uite degende obligatione absolueretur, et ne paterna el materna hereditate fraudaretur, petens, non id  causatus est: quia paterna oblatione teneri non posset, sed: quia »absque patris oblatione uel abbatis percepta benedictione monastico habitu indutus« fuerat; id pariter testante ipsius patre, quia »Neque ego, pater eius, palla altaris, »ut Benedictina Regula precipit, »indutum illum obtuli, neque a quocumque sacerdote uel abbate, ut mos deposcit, benedictione percepta, regule umquam subactus est:« adeoque neque oblatus dici aut existimari debuit. Eadem ratione S. Bernardus, epist. I, ad Robertum nepotem, qui inter diuersas sue a Cisterciensibus ad Cluniacenses defectionis causas, hanc afferebat: quod Cluniacensibus a parentibus suis oblatus fuerat, usus est in hunc modum: »Quamquam dubium non sit promissum illum fuisse, non donatum; nec enim petitio, quam  Regula precipit, pro eo facta fuit a parentibus, nec manus illius cum ipsa petitione inuoluta palla altaris, ut sic offerretur coram testibus.« Quamuis autem Nicolaus I, in iudicio de Lamberti causa prolato, nequaquam existimare se rescribat, »Lambertum debere sub tali uiolentia fieri monachum,« quia »quod quis non elegit, nec optat, profecto non diligit; quod autem non diligit, facile contemnit:« tamen aliquanto post Rabanus istarum oblationum morem opusculo apud Mabillonium, ut superius dictum est, in lucem edito acriter propugnauit. Et quidem, anno 895, concilium Triburiense, can. 16, constituit: »Quem progenitores ad monasterium tradiderunt, et in ecclesia ceperit cantare et legere, nec uxorem ducere, nec monasterium  deserere poterit. Sed si discesserit, reducatur; si tonsuram dimiserit, rursum tondeatur; uxorem si usurpauerit, dimittere compellatur.«

6. Eumdem morem ad seculum XII, perseuerasse, cum ex epistola I Bernardi superius laudata, tum ex epistola Siberti ad Rodulfum abbatem sancti Trudonis, qui hoc seculo florebat, necnon ex ea quam idem abbas rescripsit, perspicuum est . Ipsi etiam seculo illo desinente obsequendum esse censuerunt Alexander III et Clemens III. Tandem horum successor Celestinus, de puero quem ante discretionis annos pater suus fecerat habitum monachalem suscipere, interrogatus, respondet : »Si dictus puer ad annos discretionis peruenerit, et habitum retinere noluerit monachalem, si ad hoc induci  nequiuerit, non est ullatenus compellendus; quia tum liberum sibi erit eum dimittere, et bona paterna, que sibi ex successione proueniunt, postulare.«

7. Ea tamen lex iam antea nonnullis in locis antiquari ceperat. Et Nicolao quidem I, ut supra audiuimus, durior uisa erat, et libertatem, quam huiusmodi status electio desiderat, ledere. Nec alia de causa Bonifacius Moguntinus antea Gregorium II sibi de illa consulendum duxerat. Postmodum uero Cluniacenses quoddam ei temperamentum uidentur adhibuisse. Horum quippe consuetudines ante medium seculum X describens S. Udalricus lib. III, c. 8, relata puerorum oblatione eiusque ritu, proxime subiicit:  »Postea induitur  cuculla, et de cetero benedictio eius differtur usque ad legitimam etatem, id est, si non amplius, uel usque ad QUINDECIM ANNOS.« Eumdem morem innuere uidetur et Clemens III, loco iam citato, ubi puelle, ante discretionis annos a parentibus monasterio tradite ad seculum reuertendi aditum penitus interdicens, istam interdicti huius rationem adiicit: »Non enim uidetur illa monastice professionis a se posse iugum excutere, cum eam non constet euidenter contradixisse, cum benedictionem accepit, quam nonnisi in etate discretionis recipiunt que uelantur, presertim si ratihabitione secuta, etsi eam quandoque contradixisse constiterit, roboratur.« Tria quippe complectitur hec ratio: 1o puellas benedici non consueuisse, nisi cum ad etatem discretionis peruenissent; deinde, eis tunc benedictioni  huiusmodi contradicendi potestatem fuisse; postremo, contradicentibus aditum ad seculi regressum patuisse.

8. Porro ex omnibus testimoniis que colligere aut uidere nobis hac de re licuit, nullum est, quod cum decreto nostro magis consentiat, quam quod ex consuetudinibus Cluniacensium protulimus. Quare illud ad exitum seculi noni aut initium decimi referre licet. Aut etiam serius est differendum, si benedictio, quam Cluniacensium consuetudines etate legitima precipiunt, instituta sit, ut puer iam sui compos ratam faceret atque confirmaret parentum oblationem, non ut optio ei daretur repetendi seculum.





SANCTUS EUSEBIUS PAPA.



 § I.---Quando et quamdiu sederit.

Eusebius in pluribus pontificalis libri exemplaribus annos uI, mensem I, dies III, in aliis annos II, mensem I, dies XXu, sedisse dicitur. Eum Eusebius Cesariensis episcopus in Chronico septem mensibus Ecclesiam administrasse scribit. De hoc papa istud tantum in Bucheriano catalogo habemus: »Eusebius menses Iu, dies XuI, a XIu Kalendas Maias ad XuI Kalendas Septembris.« In quo sibi non coheret iste catalogus, cum a XIu Kalendas Maias ad XuI Kalendas Septembres quatuor dumtaxat menses uno die minus interiiciantur. Ab eo etiam dissidet Bucherianus depositionis Romanorum pontificum catalogus, in quo legitur: »uI Kalendas Octobris Eusebii  in Callisti.« Unde Eusebium Septembris XXuI die in Callisti cemeterio depositum fuisse discimus. Et huic quidem indiculo martyrologia uetera et plures libri pontificalis codices suffragantur. Quare suspicio est  librarium, qui Bucherianum catalogum descripsit, pro »uI Kal. Octobris« per oscitantiam scripsisse »XuI Kal. Septembris,« addita uidelicet de suo nota numerica X et »Septembris,« ut uicini mensis uocabulo, quod interdum accidit, »Octobris« loco substituto. Quocirca doctus Tillemontius laudato indiculo aliisque monimentis eidem suffragantibus standum existimans, ac menses quatuor et sexdecim dies, qui Bucheriano in catalogo Eusebii pontificatui adscribuntur, retinens, hunc papam X Maii die, anni 310, creatum, et eodem anno XXuI Septembris die ad uitam meliorem migrasse censet. Sane chronologi peritiores Eusebium nonnisi anno 310 regimen Ecclesie suscepisse, atque ante Septembris exitum obiisse consentiunt. Unde hunc papam nullo Decembri mense  uixisse conficitur. Que igitur habenda fides seu Bollandiano libri pontificalis codici, in quo tres ei ordinationes per mensem Decembrem attribuuntur, seu alii, in quibus unam eo lem mense fecisse narratur?



 § II.---In quo uulgatum de S. Eusebio carmen explicatur.


EPIGRAMMA  DE S. EUSEBIO.


Heraclius  uetuit lapsos peccata dolere;
Eusebius miseros docuit sua crimina flere.
Scinditur in partes populus gliscente furore,
Sedet loca edes  bellum, discordia, lites.
Exemplo  pariter pulsi feritate tyranni,
Integra cum  rector seruaret federa pacis,
Pertulit exilium omnino sub iudice letus
Littore Trinacrio  mundum uitamque reliquit.



§ III.---De epistolis ac decretis Eusebio pape adscriptis.

1. Tres epistolas aperte falsas, et ab Isidoro Mercatore Eusebii nomine confictas, cum ceteris in eiusdem officina cusis, Deo dante, forte alibi edemus.

2. Preterea in editionibus Conciliorum quatuor  circumferuntur decreta e uariis canonum collectionibus, in quibus Eusebii nomine insigniuntur, collecta. Horum primum, »Desponsatam puellam parentibus non licet alii uiro tradere; licet tamen monasterium sibi eligere,« quod Gratianus 27, quest. 2, cap, 27, Iuo p. 6, c. 40; Buchardus lib. uIII, cap. 4, Eusebio adscribunt, est Penitentialis Theodori Cantuariensis episcopi apud Petitum, tom. I, p. 12, cap. 11, subinde lib. uI Capitularium, cap. 92, insertum his uerbis: »Puellam desponsantam non licet parentibus dare alteri uiro: tamen ad monasterium licet ire si uoluerit.« Hec autem postrema pars de potestate petendi monasterium, Iustiniani imp. cum Cod. lib. I,  tit. 3, lege 56, tum Nouella 123, cap. 39, necnon a Gregorio Indict. Xu, epist. 20, ad Fortunat. et Cypr. approbatur.

3. Secundum, »Consulto omnium statuimus, ut sacrificium altaris non in serico panno, aut tincto quisquam celebrare presumat, etc.,« apud Gratianum, de Consecratione dist. I, cap. 46, Eusebii simul et Siluestri; apud Iuonem, par. uII, c. 40, et Burchardum, lib. III, cap. 99, unius Eusebii; ac demum apud Anselmum, lib. IX, cap. 2, unius Siluestri pre se fert nomen. Ex gestis autem Siluestri libro Pontificali insertis, que Labbeus, tom. I Concil., pag. 1542, edidit, excerptum est.

4. Tertium, »Ieiunia in Ecclesia a sacerdotibus constituta sine necessitate rationabili non soluantur,«  ex Gratiano de Consecr. dist. 5, c. 17, descriptum, et ab Iuone, par. Iu, cap. 49, necnon Burchardo, lib. XIII, cap. 17, uelut »ex dictis Eusebii pape, cap. 10, citatum,« in Capitulari 1, quod Steph. Baluzius Capitulis anni 813, pag. 517, subiecit, est capitulum 23.

5. Quartum, e codice quinque librorum, cap. 41, ita profertur: »Oportet episcopum moderatis epulis contentum esse, suosque conuiuas ad comedendum et bibendum non urgere. Remoueantur ab eius conuiuio cuncta turpitudinis argumenta: non ludicra spectacula, non acroamatum uaniloquia, non fatuorum stultiloquia, non scurrilium admittantur prestigia. Adsint peregrini et pauperes et debiles, qui de sacerdotali mensa Christum benedicentes, benedictionem  percipiant. Recitetur sacra lectio, subsequatur uiue uocis exhortatio: ut non tantum corporali cibo, immo uerbi spiritalis alimento conuiuantes se refectos gratulentur, ut in omnibus honorificetur Deus per Iesum Christum Dominum nostrum.« Idem quoque Iuo, par. XIII, c. 75, et Burchardus, lib. XIu, c. 4, uelut »ex decretis Eusebii, cap. 10« citant. Sapientissimum quidem est decretum, nichilque precipit quod Eusebio uideatur indignum: sed id quod prohibet, in illius etatem minime arbitramur conuenire. Tunc opus non erat, ut ab episcoporum mensa seu spectacula ludicra, seu scurrilium prestigia remouerentur. Ecclesiis tum maxime preerant ii antistites, quorum modestie laudes etiam gentilis ac religionis nostre aduersarius scriptor negare non ualuit, »quos« nimirum  »tenuitas edendi potandique parcissime, uilitas etiam indumentorum, et supercilia humum spectantia perpetuo numini uerisque eius cultoribus ut puros commendabant et uerecundos.« Ita porro Damasi euo Ammianus Marcellinus, lib. XXuII, cap. 3, loquebatur. Predicto autem decreto affine est quod anno 813 concilium Turonense III, can. 5 constituit: »Episcopum non oportere profusis incumbere conuiuiis: sed parco et moderato contentus sit cibo, ne uideatur Domini abuti sententia dicentis: Attendite ne grauentur corda uestra in crapula et ebrietate . Et quamdiu conuiuatur, potius sacra lectio ante mensam eius recitetur, quam otiosa a susurronibus resonent uerba.« Et can. 6: »Peregrini et  pauperes conuiue sint episcoporum, cum quibus non solum corporali, sed et spiritali reficiantur cibo.« uide et concilium Remense II, eodem anno habitum, can. 17 et 18. Unde et tempus coniici potest quo decretum Eusebio attributum prodiit.

6. His adiici potuisset quintum, »Si euenerit fames,  etc.,« quod Iuo, par. Iu, c. 50, proximo decreto subiicit, ac uelut ex iisdem Eusebii decretis, cap. 2, laudat. uerum istud Burchardus, lib. XIII, cap. 18, refert ut »ex decretis Liberii pape, c. 2« Exscriptum est autem ex libro I Capitularium, cap. 118.





SANCTUS MELCHIADES PAPA.



§ I.---Quando et quamdiu sederit.

1. Melchiades Bucheriano in catalogo, in quo, ut in plerisque ueteribus monimentis, Miltiades nuncupatur, Petri cathedram tenuisse dicitur »ex die uI Nonas Iulias  a consulatu Maximiano uIII solo, quod fuit mense Septembri uolusiano et Rufino, usque in III Idus Ianuarii uolusiano et Anniano consulibus.« Que inscriptio ut intelligatur, obseruandum est Maximianum Galerium solum ab initio anni 311 ad mensem Septembrem consulatum gessisse, hoc autem mense uolusianum Rufium creatum esse consulem, adiuncto ei collega Eusebio, cuius nomen aliquando reticentes antiquarii, unius uolusiani duo nomina quasi duorum consulum expresserunt, et Rufino pro Rufio substituerunt. Hanc explicationem nostram illustrant ac firmant: 1o indiculus prefectorum Urbis apud Bucherium, p. 238, in quo ad annum 310 legimus: »u kalendas Nouembris Rufius uolusianus P. U.« Hoc est prefectus Urbis: tum proxime sequitur ad annum  311, »Consules, quos iusserint DD. NN. Augusti. Ex mense Septembri factum est Rufino et Eusebio;« 2o Fastorum consularium fragmentum apud eumdem Bucherium, pag. 250, in quo annus 311 sic designatur: »Maximiano uIII solo;« item fasti integriores Bucheriani, pag. 42, qui ad eumdem annum pre se ferunt, »Imp. Galerius Maximianus uIII, Imp. Licinius aug.« al. »Rufinus et Eusebius;« ac demum quod in fastis Idacianis memoratur, »Maximiano uIII consule.« His conss. quod est Rufino et uolusiano, diem functus Maximianus iunior.« Quocirca Miltiades, seu Melchiades, anno 311, Iulii II die, qui secundam in feriam cadebat, ordinatus, anno 314, Ianuarii die II, sepultus dicendus est. Ipsius autem mors decimo eiusdem mensis die in Bucheriano depositionis Romanorum  pontificum indiculo ita consignatur: »Iu Idus Ianuarii Miltiadis in Callisti.« Eodem quoque die notatur in Martyrologio Hieronymiano, quamuis in eodem Martyrologio rursum ad diem II Iulii: »Depositio Miltiadis pape« legatur. Sed hic Papebrocius diem ordinationem eius, Pagius uero reliquiarum eiusdem translationem, cuiusmodi solemnitatem ipso natalis seu ordinationis Romanorum pontificum die sepius celebratam asserit, recoli opinantur. Neque igitur ad Melchiadis obitum, sed ad aliquam aliam solemnitatem referendum est, quod in Ecclesia romana die X mensis Decembris memoria eius colitur.

2. Hinc Bucherianum catalogum, in quo »Miltiades  annis III, mensibus uI, diebus, IX,« sedisse dicitur, ex subiectis in eodem catalogo cosulibus corrigendum, et annis II, pro annis III restituendum esse liquet; simul et in notis numericis describendis quam facilis sit librariorum lapsus animaduertitur. Neque  minus euidens est Eusebium, Hieronymum atque Prosperum in Chronicis, ubi tres pontificatus annos Melchiadi attribuunt, de duobus completis et uno inchoato loqui. Inde preterea conficitur, ab Eusebii morte ad ordinationem Melchiadis non tantum »septem dies,« ut uulgatus Anastasius seu pontificalis liber habet, sed nouem menses et aliquot dies Romanum episcopatum uacasse. Denique quod in uulgato pontificali libro de Melchiade legitur, ex Bucheriano catalogo aut similibus quam corrupte expressum sit, ex sola collatione manifestum fiet. Ita porro in illo libro exprimitur: »Melchiades natione Afer sedit annos III, menses uII, dies uIII, ex die Nonarum Iulii consolatu Maximini IX, usque ad Maxentium secundo, qui fuit mense Septembri, uolusiano et Rufino  consulibus.«



§ II.---De litteris Maxentii imperatoris ac prefecti pretorio Melchiadi datis, quibus illi ecclesiis que fuerant ablata, restitui iubebant.

1. In collatione Carthaginensi, ut Augustinus tum in Breuiculo collationis, III diei, c. 18, n. 34, tum in libro ad Donatistas, post collationem, cap. 13, memorat, recitata sunt gesta, »in quibus legebatur MELCHIADES misisse diaconos  cum litteris Maxentii imperatoris et litteris prefecti pretorio ad prefectum Urbis, ut ea reciperent, que tempore persecutionis ablata memoratus imperator christianis iusserat reddi.« Ea autem que Maxentius  iussit reddi, mox Augustinus uocat loca ecclesiastica, hoc est cum ea in quibus ecclesie erant constructe, et in quibus conuenire solebant christiani, tum etiam ea que ad ipsas ecclesias pertinuerant, uti disertis uerbis Constantini et Licinii constitutio, apud Eusebium, lib. X Hist., c. 5, precipit in hunc modum: »In gratiam Christianorum decernimus, ut loca ipsorum in quibus antehac conuenire consueuerant, de quibus in litteris prius ad deuotionem tuam datis alia erat forma superiori tempore constituta, si qui aut a fisco nostro, aut alio quopiam ea emisse uisi fuerint, ipsis christianis, absque ulla pecunia et sine repetitione ulla superadiecti pretii, incunctanter ac sine ulla  ambage restituant. Quod si qui ea loca emerunt, aut donata acceperunt, aliquid a nostra clementia accipere uelint, ii prefectum qui in illa prouincia ius dicit adeant, ut a nostra serenitate ratio habeatur.« Hactenus de locis que christianorum conuentibus erant consecrata: tum de locis ad ipsas ecclesias pertinentibus subdit: »Et quoniam iidem christiani non solum ea loca, in quibus conuenire solebant, sed etiam alia possedisse noscuntur, que non priuatim ad singulos ipsorum, sed ad ius corporis pertinerent; hec omnia post legem a nobis memoratam absque ulla dubitatione iisdem Christianis, hoc est cuilibet corpori et conuenticulo ipsorum, restitui iubebis, supradicta scilicet ratione seruata: ut qui ea loca absque redhibitione pretii, sicut dictum est, restituerint, indemnitatem  suam a nostra benignitate expectent.« Quapropter et ad Anulinum, Africe proconsulem, iidem imperatores, apud eumdem Eusebium, ibid., scribunt: »Operam dabis, ut siue horti, siue edes, seu quodcumque aliud, ad ius earumdem ecclesiarum pertinuerit, cuncta illis quantocius restituantur: quo scilicet te huic nostro precepto accuratissime obtemperasse intelligamus.

2. Maxentii littere, ad quas obtinendas Melchiadem operam suam contulisse ualde probabile est, anno Christi 311 indulte sunt. Has exceperunt due Licinii et Constantini imperatorum de eadem re constitutiones: prima, que excidit, anno 312 labente, post ipsius Maxentii necem, promulgata; altera, quam nobis  asseruauit Eusebius, et ex qua nonnichil supra decerpsimus, Mediolani, circa initium anni 315, conscripta. Tandem eo ipso anno 313 Maximinus, cum a Licinio deuictus fuisset, predictorum imperatorum erga Ecclesiam beneuolentie morem gerens, istud pariter edixit: »Ut indulgentia nostra prolixior appareat, illud etiam sancire uolumus, ut si que domus aut  loca ad ius Christianorum antehac pertinentia ex iussione diuorum parentum nostrorum ad ius fisci deuoluta sint, aut ab aliqua ciuitate occupata, aut certe uendita, aut alicui dono data, cuncta ad pristinum ius ac dominium christianorum reuocentur, ut hac etiam in re pietatem ac prouidentiam nostram cuncti possint agnoscere« . Quin potius a cunctis agnoscatur ac suspiciatur singularis erga Ecclesiam Prouidentia Dei, qui cum eam ubique infestissimi imperatores seuissimo bello persequi, et in certum eius exitium conspirare uiderentur, prorsus insperatam ei pacem subito reddidit. uerum hanc continuo interturbauit pertinax et obstinatum schisma Donatistarum, quorum causam Constantinus, ab ipsis interpellatus, Melchiadi demandauit.



 § III.---Donatistarum causa Melchiadis cognitioni a Constantino imperatore demandatur.

3. Cecilianum Ecclesie Carthaginensi preesse ideo non posse contendebant Donatiste , quia Felix Aptugnensis, quem librorum sacrorum traditorem fuisse calumniabantur, ipsum ordinasset. Quamobrem anno Christi 313 causam illius ad imperatorem Constantinum, precibus datis quas Optatus sub libri sui primi finem refert, detulerunt: »Sed quia,« ut Augustinus loquitur, »Constantinus non est ausus de causa episcopi iudicare, eam discutiendam atque finiendam episcopis demandauit.  Quod et factum est in urbe Roma, presidente Melchiade, episcopo illius ecclesie, cum multis collegis suis.« Ipsam epistolam qua Constantinus Melchiadi negotii huius delegauit cognitionem, Eusebius e latino sermone in grecum conuersam, Historie sue inseruit. Hanc autem ut exhibeamus, nostrum institutum uidetur postulare.



EXEMPLUM EPISTOLAE. [1Kb]

CONSTANTINI IMPERATORIS, QUA EPISCOPORUM CONCILIUM ROMAE FIERI IUBET PRO UNITATE ET CONCORDIA ECCLESIARUM.

Constantinus Augustus Miltiadi episcopo urbis Rome et Marco  .

4. Quoniam huiusmodi plures libelli a uiro clarissimo Anulino, Africe proconsule, ad me sunt missi,  in quibus continetur Cecilianum, Carthaginensis urbis  episcopum, a quibusdam collegis suis per Africam constitutis, multis de rebus insimulari; ac mihi permolestum uidetur, in iis prouinciis, quas diuina prouidentia mee deuotioni mera liberalitate tradidit, et in quibus maxima est populi multitudo, plebem quasi in duas partes diuisam ad deteriora deflectere, et episcopos inter se dissentire: Placuit mihi, ut ipse Cecilianus cum decem episcopis qui accusare illum uidentur, ac decem aliis, quos ipse ad causam suam necessarios esse iudicauerit, Romam nauiget; ut ibi coram uobis, necnon Reticio, Materno et Marino  collegis uestris, quos huius rei causa Romam properare precepi, possit audiri, quemadmodum sanctissime legi conuenire optime nostis. Porro ut de omnibus his plenissimam ualeatis habere notitiam,  exempla libellorum  ad me ab Anulino missorum litteris meis subiecta, ad supradictos collegas uestros transmisi. Quibus lectis perpendet grauitas uestra, quonam modo predicta controuersia accuratissime diiudicanda sit, et ex prescripto iustitie terminanda. Siquidem nec uestram sedulitatem latet tantam a me reuerentiam sanctissime Ecclesie catholice exhiberi, ut nullum omnino schisma uel discidium ullo in loco a uobis relinqui uelim. Diuinitas summi Dei multis annis uos seruet, carissime.




.

.

4.  , , ,  , , , , , , , , , , , , , .  , , . ,  , . , .



§ Iu.---Melchiadis sententia de Ceciliani causa.

5. Eodem anno 313, Octobris secundo die, qui in  sextam feriam incidebat, in domum Fauste, Constantini uxoris, in Laterano conuenerunt et consederunt iudices: Miltiades, episcopus urbis Rome; Maternus Agrippine ciuitatis, Reticius Augustodunensis, Marinus Arelatensis, Merocles Medionalensis, aliique quatuordecim episcopi Itali, quorum et nomina et sedes Optatus recenset. »His decem et nouem considentibus episcopis,« inquit idem Optatus, »causa Donati et Ceciliani in medium missa est a singulis. In Donatum  sunt he sententie late: Quod confessus sit se rebaptizasse, et episcopis lapsis manum imposuisse; quod ab Ecclesia alienum est. Testes inducti a Donato confessi sunt se non habere quod in Cecilianum  dicerent.« Cecilianus omnium supra memoratorum  sententiis innocens est pronuntiatus, etiam Miltiadis sententia, qua iudicium clausum est his uerbis: »Cum  constiterit Cecilianum ab iis, qui cum Donato uenerunt, iuxta professionem suam non accusari, nec a Donato conuictum esse in aliqua parte constiterit; sue communioni ecclesiastice integro statu retinendum esse censeo.« Melchiadis sententiam integram ab Optato relatam non esse liquet ex Augustino, epist. 43, olim 162, n. 16, qui eam ibidem laudibus extollit in hunc modum: »Qualis ipsius Melchiadis ultima est prolata sententia, quam innocens, quam integra, quam prouida atque pacifica, qua neque collegas, in quibus nichil constiterat, de collegio suo ausus est remouere, et Donato solo  quem totius mali principem inuenerat, maxime culpato, sanitatis recuperande optionem liberam ceteris fecit, paratus litteras communicatorias mittere  etiam iis, quos a Maiorino ordinatos esse constaret; ta ut quibuscumque locis duo essent episcopi, quos  dissensio geminasset, eum confirmari uellet, qui fuisset ordinatus prior, alteri autem eorum plebs alia regenda prouideretur! O uirum optimum! o filium christiane pacis et patrem christiane plebis! . . . Hic nec mansuetudo integritatem corrupit, nec integritas mansuetudini repugnauit.«

6. Et in hac quidem sententia triplex suspicere est prouidi pastoris temperamentum, quod deinceps Ecclesie similibus in causis magno usui fuit: primum, quod totius mali principem Donatum damnare contentus, ceteris eius consortibus liberam resipiscendi facultatem reliquit. Alterum, quod etiam a Maiorino, qui Carthaginensi ecclesie in Ceciliani locum a schismaticis prefectus fuerat, ordinatos ad communionem suam admittere non recusauit. Postremum,  quod in his ecclesiis, in quibus duo essent presules, unus a Maiorino, alter a Catholicis ordinatus, ei qui prior erat ordinatus ecclesiam ipsam, quam regebat, sic adiudicauit, ut et alteri plebem aliam regendam prouideri simul iuberet.

7. Primum ex his temperamentis secutus Hilarius Pictauensis episcopus se cum Gallicanis episcopis a Saturnini et Ursacii et ualentis, qui Arianorum in Occidente duces erant, communione separauit, »Indulta ceteris consortibus eorum resipiscendi facultate; ut nec pacis abesset uoluntas, et principalium morborum fetida et in corruptionem totius corporis membra proficientia desecarentur.« Idque postea regule instar in Ecclesia constanter obtinuit.

8. Alteri morem gesserunt non solum Africani catholici  erga Donatistas ad unitatem redeuntes, sed et longe postea Felix II, papa, ut ecclesiarum ob Acacii causam scissarum redintegrationem expeditiorem facilioremque redderet, »nobis,« inquit epist. 12, ad Flauitam, n. 4, »Deo inspirante prouisuris rationabiliter . . . ut eorum quos ordinauit uel baptizauit Acacius, salua confessione catholica, pro caritatis Ecclesie redintegratione nichil pereat.« Quod quidem illesa fide indulgeri posse Afri catholici in epistola, que collationis Carthaginensis cognitioni 1, cap. 16, inserta est, hac ratione probant: »Neque enim in eis diuine sacramenta ueritatis, sed commenta humani detestamur erroris; quibus sublatis, fraternum pectus amplectimur Christiana nobis caritate coniunctum.« Eamdem rationem pluribus  explicat et illustrat Anastasius II, papa, scribens ad Anastasium imp., n. 8. Ubi in antecessum premonemus, quam frustra idem Anastasius papa apud Hincmarum, tom. II, pag. 278, sacris canonibus et decretis decessorum non conuenire atque concordare idcirco dicatur, quod ordinatos ab Acacio damnato in suis ordinibus recipere non detrectaret; cum illum ea in re, et decessorum suorum Melchiadis ac Felicis, et Afrorum decretis obsecutum esse palam sit.

9. Tertium imitati sunt Africani episcopi, per epistolam, que collationis Carthag. cognit. I, cap. 16, inserta est, queque apud Augustinum exstat epist. 128, Donatistis pollicentes, eos a se, si conuicti ad  unitatem redierint, sic recipiendos esse, »ut non solum uiam salutis inueniant, sed nec honorem episcopatus amittant. Poterit quippe, inquiunt, unusquisque nostrum, honoris sibi socio copulato, uicissim sedere eminentius, sicut peregrino episcopo iuxta considente collega. Hoc cum alternis basilicis utrisque conceditur, uterque ab alterutro, mutuo honore preuenitur: quia ubi preceptio caritatis dilatauerit corda, possessio pacis non fit angusta; ut uno eorum defuncto deinceps iam singulis singuli pristino more succedant. Nec nouum aliquid fiet: nam hoc ab ipsius separationis exordio, in eis qui damnato nefarie discissionis errore unitatis dulcedinem uel sero sapuerunt, catholica dilectio custodiuit.«

10. Istud porro de duobus episcopis in una ecclesia  simul relinquendis consilium primum Arelatensis synodi caritate inuentum atque auctoritate fultum Tillemontius, tom. uI, pag. 49, existimat. Nec aliam affert opinionis sue rationem, nisi quod Romano in concilio aliud circa eosdem episcopos a Melchiade et sociis decretum fuit. uerum cum horum sententia neque ab Optato, neque ab Augustino, neque ab ullo alio integra transmissa fuerit, affirmari certo nequit, illud alterum, quod Afri »ab ipsius separationis exordio« apud se custoditum esse testantur, in illa sententia minime fuisse propositum. Potuit enim fieri, ut Romana synodus, cui Melchiades preerat, non unam in ecclesiis, in quibus duo essent episcopi, componende pacis uiam panderet. Hoc certe ab iisdem Afris factum legimus,  qui cum unius ecclesie curam duobus episcopis simul permittendam proposuissent, hoc alterum de duobus amouendis statim subiiciunt: »Aut si forte Christiani populi singulis delectantur episcopis, et duorum consortium, inusitata rerum facie, tolerare non possunt: utrique de medio secedamus, et ecclesiis, in singulis damnata schismatis causa, in unitate pacifica constitutis, ab his qui singuli in ecclesiis singulis inuenientur, unitati facte per loca necessaria constituantur episcopi.« Que uerba Augustinus in Breuiculo, coll. prime diei, cap. 5, sic summatim reddit, pactum esse a catholicis docens, ut »si plebes duos in una ecclesia episcopos ferre non possent, utrisque de medio recedentibus, singuli constituerentur episcopi, ab eis episcopis ordinandi, qui in suis  plebibus singuli inuenirentur.« Et iis quidem noui huius temperamenti ante Arelatensem synodum, si rem ex ordine narrat Optatus, iam preluxerat exemplum: cum Carthaginem missi sint Eunomius et Olympius, qui duobus inde amotis, unum ordinarent.

11. Nempe Optatus uerbis, quibus Melchiadis iudicium clausum est, relatis proxime subiicit: »Sufficit ergo et Donatum tot sententiis percussum esse, et Cecilianum tanto iudicio esse purgatum. Et tamen Donatus appellandum esse ab episcopis credidit.« Ubi si appellatio a Melchiadis sententia indicatur, ad eamdem attinere uidetur, quod idem Optatus subnectit: »Ad quam appellationem Constantinus imperator sic respondit: O rabida furoris audacia! Sicut in  causis Gentilium fieri assolet, appellationem interposuerunt. Eodem tempore idem Donatus petiit, ut ei reuerti licuisset , nec ad Carthaginem accederet. Tunc a Filumino suffragatore suggestum est, ut bono pacis Cecilianus Brixie retineretur: et factum est. Tunc duo episcopi ad Africam missi sunt, Eunomius et Olympius: ut remotis duobus unum ordinarent. uenerunt et apud Carthaginem: fuerunt per dies 40, ut pronuntiarent ubi esset catholica. Hoc seditiosa pars Donati fieri passa non est. De studio partium strepitus quotidiani sunt habiti. Nouissima sententia eorumdem episcoporum Eunomii et Olympii talis legitur, ut dicerent illam esse catholicam, que esset in toto orbe terrarum, et sententiam decem et nouem episcoporum , iam dudum datam non posse dissolui.« Sed appellationem ab Optato notari, que Arelatense concilium excepit, et ad id, quod post idem concilium contigit, reliquam narrationem pertinere hinc plane nobis est persuasum: 1o quod superiora Constantini uerba, »O rabida furoris audacia! Sicut in causis Gentilium, etc.,« ex Imperatoris huius epistola ad episcopos qui Arelate conuenerant  descripta sint: deinde quod Augustinus, epist. 43, n. 20, Arelatensis concilii iudicium et ab eo appellationem, necnon equam Imperatoris indignationem hoc ordine perstringat: »Neque enim ausus est christianus imperator sic eorum tumultuosas et fallaces querelas suscipere, ut de iudicio episcoporum,  qui Rome sederant, ipse iudicaret; sed alios, ut dixi, episcopos dedit, a quibus tamen illi ad ipsum rursum Imperatorem prouocare maluerunt: qua in re illos quemadmodum detestetur audistis.« Postremo quod Optatus Melchiadis et sociorum aduersus Donatum sententiam non ut recens, sed ut iam dudum prolatam commemoret. Sed et illud obseruatione dignum, ut cum post Arelatense concilium Eunomius et Olympius Carthaginem ad sedandos Donatistarum tumultus missi fuerint, nulla huius concilii mentione facta,« sententiam decem et nouem episcoporum  iam dudum datam non posse dissolui« pronuntiarint. Unde id, quod Carthagine gesserunt, non tam ex Arelatensis concilii, quam ex Melchiadis sententia gessisse merito uideantur.

 12. Uno uerbo Melchiades ea sententia, quam laudat Augustinus, unitatis resarciende uiam premonstrauit: adeo ut diuersos illos modos, quibus Afri catholici schismaticos sibi conciliare et ad concordiam reuocare, siue in collatione, siue ante, tentarunt, spectare liceat ueluti diuersos aditus pacifice eius uie, quam Melchiades illis aperuerat. Ipse clericis et episcopis a schismate recedentibus gradus et honores suos per indulgentiam seruando, grauissimum restaurande pacis remouit impedimentum. Deinde uero Afri pacem hac uia initam, uariis modis, qui ab illa non recedebant, coagmentare, prout tempus exigebat, studuerunt. Qua de re uide et Codicem canonum eccl. Afric., c. 117 et 118.

 13. Unum adhuc, unde disciplina ecclesiastica illustratur, circa sententiam Melchiadis ab Augustino superius laudatam, obseruandum restat: quod uidelicet in quibuscumque locis duo essent episcopi ita eum confirmari uoluit qui fuisset prior ordinatus,« ut tamen »alteri eorum plebs alia regenda committeretur.« Cui iudicio in Carthaginensi collatione, cogn. I, cap. 16, congruentes Afri, ubi non unus tantum, sed et ambo episcopi, postulante populo, remouendi sunt, singulis singulas ecclesias tribuendas esse decernunt. Ideo uero istud obseruatu dignum puto, quia effluxisse hinc uidetur mos subinde usitatus, episcopos qui a propriis plebibus aut non admissi aut expulsi sunt, ad alias ecclesias tranferendi. Inde sane nichil preter antiquam disciplinam commisisse  comprobantur, siue Leonis decessor Xystus III, epist. 8, cum Perigenem Patrensibus ordinatum episcopum, sed ab his recusatum, Corinthiis preficiendum curauit; siue eiusdem Leonis successor Hilarius, ubi Hermen, qui se a Biterrensibus exclusum dicebat, Narbonensibus preesse permisit , seu Ioannes III, cum Ioanni Alexandrino episcopo e propria ciuitatate expulso Nolanam ecclesiam regendam tradidit . Ea ipsa ratione excusator quoque migratio Aprunculi, qui, uti Gregorius Turonensis, lib. II de Gestis Francorum, c. 23, et Baronius, ad annum 484, referunt, »Lingonice ciuitatis episcopus, apud Burgundiones cepit haberi suspectus: cumque odium de die in diem cresceret, iussum est ut clam gladio feriretur. Quo  ad eum perlato nuntio, nocte a castro Diuionensi per murum demissus, Aruernos aduenit, ibique iuxta uerbum Domini . . . undecimus datur episcopus.«



§ u.---Melchiadis iudicium Donastiste antiqui respuunt, eumque postmodum traditionis librorum recentiores falso accusant.

14. Quantumuis moderata fuerit Melchiadis sententia, Donatistis tamen non placuit. Hi quippe de episcoporum iudicio, in quo uicti fuerant, statim murmurare, atque precibus Constantino oblatis expostulare ceperunt. An hec eorum expostulatio appellationis nomine donanda sit, necne, inter eruditos disceptatur. Inter eos tamen conuenit schismaticos illos Melchiadis iudicio non stetisse, iudices allos a  Constantino flagitasse, idque ab illis inique fuisse postulatum. Obtendebant nimirum, paucos admodum episcopos sententiam tulisse, qui nec omnibus que prius inquiri oportebat diligenter excussis, ad depromendum iudicium properanter accessissent. Hanc unam rationem illi tunc pretexebant, ut Romane synodi iudicium detrectarent: nec aliam memorat Constantinus in ea epistola, qua plurimos ex diuersis ac prope infinitis locis episcopos in urbem Arelatensem conuenire eiusdem cause finiende gratia precipiebat . Ex quo colligitur Donatistis non solum ante concilium Romanum, sed et post, toto scilicet interuallo illo quod inter hoc  atque Arelatense concilium intercessit, minime uenisse in mentem, ut Melchiadem crimine traditionis sacrorum librorum arguerent.

15. Id uero postmodum commenti, non Melchiadem solum, sed etiam Marcellinum, Marcellum atque Siluestrum eiusdem criminis postularunt. Ex quo et hanc calumniam ab eis ante Siluestri pape tempora excogitatam non fuisse haud temere suspicemur. Quamuis enim hoc nefas a Marcello, Melchiade, Siluestro, cum adhuc Marcellini presbyteri essent, perpetratum fuisse dixerint: nemo tamen non uidet hoc eos, ut apostolice sedi odium atque inuidiam facerent, eiusque aduersus se auctoritatem declinarent, excogitasse; adeoque et postquam Marcellus, Melchiades ac Siluester eiusdem sedis dignitate decorati  iam fuissent.

16. Immo ex Augustini uerbis in breuiculo collationis cum Donatistis, cap. 18, intelligitur, Donatistas in collatione Carthaginensi primum id criminis Melchiadi imposuisse. »Cum enim eos compulisset Cognitor,« inquit Augustinus, »ut contra concilium iudiciumque Melchiadis, quo Cecilianus purgatus atque absolutus legebatur, si haberent aliquid, dicerent; tunc Donatiste ipsum Melchiadem ceperunt traditionis arguere, et dicere maiores suos propterea illius iudicium refugisse.« Istud affirmantes mendacii conuincere difficile admodum non erat: siquidem maiores illorum Melchiadis iudicio stare detrectantes, nichil umquam huiusmodi in precibus suis pretexuisse deprehenduntur. uerum quia rem non  Cognitori solum, sed et ipsis Catholicis inauditam obiiciebant; ideo »facto iudice intento, utrumne de traditionis crimine aliquod iudicium uel publicum uel ecclesiasticum proferretur, ipsisque Catholicis id ut probaretur exspectantibus et exigentibus, legerunt Donatiste gesta quedam prolixissima apud prefectum, ubi nec prefectus ipse cuiusmodi esset apparebat, nec locus legebatur ubi hec agebantur: sed gesta ipsa multos multa ecclesiastica tradentes longissima recitatione sonuerunt, ubi nomen Melchiadis omnino non sonuit. Quibus peractis,« miratus est »Cognitor aliud promissum, et aliud recitatum.« Exinde recitarunt alia gesta, in quibus Melchiades legebatur diaconos Stratonem et Cassianum misisse, ut loca Christianis tempore persecutionis  ablata iussu imperatoris reciperent. »Et cum his quoque gestis nullum Melchiadis crimen et Cognitori et Catholicis defensoribus appareret, dixerunt Donatiste, Stratonem diaconum, quem cum aliis ad recipienda loca ecclesiastica miserat, superioribus gestis recitatum esse traditorem: et ideo uolebant etiam Melchiadem crimine traditionis adspergere, quod diacono illo non degradato uteretur.« At rogati »utrum saltem in illis traditionis gestis esset expressum, quod Straton diaconus fuerit,« ne id quidem probare ualuerunt. Respondebant preterea catholici, etiamsi Straton traditor diaconus appellatus fuisset, non inde sequi, ut is fuerit quo postea Melchiades usus est: cum fieri potuerit, ut  quemadmodum inter apostolos duo Iacobi duoque Iude, et apud ipsos schismaticos duo Donati, Casensis et Carthaginensis; ita et inter Romanos diaconos duo Stratones simul exstiterint . »Illud quoque additum est a Catholicis, quia etsi demonstraretur, quod omnino non demonstrabatur, eumdem Stratonem diaconum tradidisse, quem postea Melchiades ad recipienda loca ecclesiastica cum aliis diaconis misit, non continuo Melchiadem isto crimine adspergi, quem potuit persecutio longe facere absentem, ut hoc omnino nesciret, eumque innocentem putaret, quem nemo reum accusando monstraret.«  Postremo cum ad calumniosam Melchiadis criminationem redire conarentur  Donastite, Cognitoris interlocutione ab ea sunt depulsi.

17. Neque tamen propterea quieuerunt. Nam et post collationem Carthaginensem inde Melchiadem calumniandi ansam arripuerunt, quod Cassiani nomen et in diaconis ipsius, et in illis gestis ubi facta traditio recitata est, reperiebatur . Sed hec Donastistarum pertinacia et uarii conatus ut unum infamarent Melchiadem, cum ceteris parcerent Romani concilii iudicibus, argumento sunt, quam grauem quamque sibi incommodam sentirent illius auctoritatem. Neque aliud quidquam tot tamque iniquis molitionibus profecere, nisi ut Melchiadis moderationem, equitatem, integritatem atque innocentiam uite patefacerent. Eos enim quod in ipso reprehenderent prorsus defecerit necesse  est, qui calumniam ei undequaque struere connitentes, illius occasionem in diaconis ipsius, seu potius in similitudinibus nominum diaconis ipsius communium, querere coacti sunt. Ipsi uero quanto essent furore correpti, prodiderunt, cum iudicio, in quo accusatores ac testes una cum accusatis presentes auditi, et ei quidem a iudicibus quos ipsi expetierant, quibusque presul equissimus atque omnium episcoporum princeps presidebat, prolato stare nolentes, Imperatorem appellare maluerunt. His religiosior Constantinus eorum appellationem molestissime tulit: sed paulo indulgentior quam par esset, dum audaciam non comprimit, grauibus Ecclesie malis locum et occasionem prebuit. Quamuis autem appellantibus aliud Arelatense iudicium dederit,  hoc tamen, teste Augustino, epist. 43, olim 162, n. 20, dedit, »non quia iam necesse erat, sed eorum peruersitatibus cedens, et omni modo cupiens tantam impudentiam cohibere.« Nec prohibuit huiusmodi appellatio, quominus, uti iam exposuimus, episcopi Eunomius et Olympius, in Africam pro componendis Carthaginensis ecclesie rebus missi, postmodum pronuntiarint, »sententiam decem et nouem episcoporum iam dudum datam dissolui non posse« .



§ uI.---De decretis Melchiadi pape attributis.

18. Duas Melchiadi supposuit Isidorus Mercator epistolas, unam ad Leontium ac ceteros Hispaniarum  episcopos, alteram de primitiua Ecclesia et de Constantini erga eam Munificentia inscriptam. Utramque ut pote non plus momenti quam authentie habentem, hic excudere consulto negleximus.

19. In Pontificali libro eidem pape duo adscribuntur decreta: primum quo sancitur, »Ne ulla ratione die Dominica aut quinta feria ieiunium quis fidelium ageret: quia eos dies pagani quasi sacrum ieiunium celebrant.« Cui decreto in eodem Pontificali libro proxime subiicitur, »Et Manichei inuenti sunt in urbe Roma ab eodem.«

20. uerum hoc decretum Melchiadi falso adscribi duplici ratione liquet: primo quidem quia etiam ante huius pape tempora fidelibus interdictum fuit die Dominica ieiunium: deinde quia ut interdiceretur,  non ea causa fuit, quod illa die pagani seu gentiles quasi sacrum ieiunium agerent; sed quia christiani ieiunium ei diei minime congruere censuerunt, qua Christus Ecclesiam resurrectione sua letificauit. Quod autem sibi cauendum didicerant ipso usu et traditione, que diem Dominicum festiue agendum esse docet, maiori religione cauere tum ceperunt, cum Manicheos, non paganos, hoc die ueluti sacrum ieiunium agere ceperunt. Ne uero id gratis dicere uideamur, utrumque paucis comprobandum est.

21. Ante Melchiadis euum scripsit Tertullianus lib. de Corona, c. 3: »Die Dominico ieiunium nefas ducimus.« Legitur et ad calcem libri u apostolicarum Constitutionum: »Reus enim erit peccati, qui Dominico die ieiunauerit, cum sit dies resurrectionis.«  Nulla hic alia ratio subiicitur. Sed subinde Augustinus, epist. 36, ad Casulanum, c. 12, n. 27, dicens: »Die Dominico ieiunare scandalum est magnum,« hanc nouam addidit causam: »maxime posteaquam innotuit detestabilis multumque fidei apostolice Scripturisque diuinis apertissime contraria heresis Manicheorum, qui suis auditoribus ad ieiunandum istum tamquam constituerunt legitimum diem. Per quod factum est, ut ieiunium diei Dominici horribilius haberetur.« Et n. 29, ne quis Dominico die celebret iuiunium, tunc presertim cauendum docet, »posteaquam heretici, maxime impiissimi Manichei, ieiunia diei Dominici non aliqua necessitate occurente peragere, sed quasi sacra solemnitate statuta dogmatizare ceperunt.« De  iisdem hereticis istud quoque Leo papa, epist. 17, ad Turibium, cap. 4, testatur: »Sicut in nostro examine detecti atque conuicti sunt, Dominicum diem, quem nobis Saluatoris nostri resurrectio consecrauit, exigunt in merore ieiunii.« Quocirca in libro Pontificali nichil absurdi uideretur, si dictum esset: »Manichei a Melchiade inuenti sunt in urbe Roma. Tum is papa constituit, ne ulla ratione die Dominica ieiunium quis fidelium ageret: quia hunc diem heretici illi quasi sacrum ieiunium celebrant.« Mercator tamen, librum Pontificalem nequaquam corrigens, sed eum de more imitatus. Melchiadem sic decernentem inducit: »Ieiunium uero Dominici diei et quinte ferie nemo celebrare debet: ut inter ieiunium  christianorum et gentilium, ueraciter credentium atque infidelium et hereticorum uera et non falsa discretio habeatur.«

22. Circa Niceni concilii tempus multa Manicheorum placitis affinia gerebat ac docebat Eustathius quidam, aduersus quem Gangrensis synodus congregata can. 18 ex interpretatione Dionysii Exigui statuit: »Si quis propter continentiam, que putatur, aut contumaciam in die Dominico ieiunat, anathema sit.« Ubi hoc concilium, sicut et Cesaraugustanum aduersus Priscillianistas, etiam Manicheos dici solitos, anno 381 celebratum, dum can. 2 prohibet, »ne quis ieiunet die Dominica, causa temporis aut persuasionis aut superstitionis,« ieiunium etiam die Dominico, modo absit superstitionis causa, permittere  quodam modo uidentur. Et Hieronymus quidem, epist. 28, ad Lucinium scribit: »Utinam omni tempore ieiunare possimus: quod in Actibus Apostolorum  diebus Pentecostes et die Dominico apostolum Paulum et cum eo credentes fecisse legimus.« Ne hinc tamen Ecclesie morem ac legem improbare uideatur, mox dictum temperans addit: »Nec hoc dico, quod Dominicis diebus ieiunandum putem.«

23. Hec autem lex, Epiphanio teste , religiose adeo seruabatur, ut ii etiam, qui summo pietatis studio perpetua sibi ieiunia imponebant, solos Dominicos ac Pentecostes dies exciperent: »Namque, inquit, Dominicas omnes festas hilaresque sanxit Ecclesia, nec ulla ieiunia celebrat.  Absurdum est enim ieiunare Dominica die . . . Nec ipsius quidem Quadragesime Dominicis ieiunare solet Ecclesia.« Contra idem sanctus, her. 75, n. 3, Aerianos merito reprehendit, quod stulta libertatis ostentatione, »Dominica die potius ieiunare affectent, quarta uero et sexta feria uescantur.« Neque minus uani nostra etate heterodoxi, qui christianam ponunt libertatem in contemnendis abstinentie ieiuniorumque legibus, quas a Christo eiusque Apostolis edocta Ecclesia sapienter instituit. Ipsa est, que dum fideles ad ieiunandum uel adhortationibus uel preceptis excitauit, semper excepit Dominicum diem, non ut eos a gentilibus secerneret, sed ut resurrectionis dominice diem numquam non festiue celebrandum doceret. Falso igitur Melchiades, ne quis Dominico  die ieiunium ageret, decreuisse ponitur. Neque minus falso idem de feria quinta constituisse in libro Pontificali narratur.

24. Numquam ea fuit christianorum erga feriam quintam religio, qua hoc die ieiunare prohiberentur. Tantum inualuit mos, ut cum alii feriis quarta et sexta, alii sexta et sabbato ieiunarent, plerique feria quinta, que diebus illis ieiunio consecratis uicina est, sibi a ieiunio abstinendum censerent. Hinc apostolice constitutiones  ab hypocritarum, qui singularia semper affectant, more nos dehortantes precipiunt: »Ieiunia uero nostra ne sint cum hypocritis communia; ieiunant enim secunda feria et quinta.« Et Augustinus, epist. 36, Romani  cuiusdam, qui hebdomade cuiusque sex diebus ieiunandum esse contendebat, scriptum refellens, num. 9 ait: »Apud Romanos omnibus istis sex diebus, preter paucissimos clericos aut monachos, quotusquisque inuenitur, qui frequentet quotidiana ieiunia? maxime quia ibi ieiunandum quinta feria non uidetur.« Unde colligere est, Rome quidem uulgarem obtinuisse opinionem, qua feria quinta non ieiunandum esse putaretur, sed nullam ea de re legem exstitisse, immo Augustini euo ibi a nonnullis tum monachis tum clericis cum laude celebrata esse quotidiana sex dierum ieiunia.

25. Certe non modo ex Cassiano, coll. 21, c. 24, sed ex Gregorio papa constat, etiam Rome quintis Quadragesime feriis intermissa non fuisse ieiunia. Sic porro Gregorius homil. 16, in Euangel., loquitur:  »Sex hebdomade ueniunt, quarum uidelicet dies quadraginta duo fiunt, ex quibus, dum sex dies Dominici abstinentie subtrahuntur, non plus in abstinentia, quam sex et triginta remanent.« Ibi enim abstinentie nomen pro ieiunio usurpari nemo non uidet: cum ideo sex subtrahantur Dominici dies, non quia iis diebus carnis abstinentia, sed quia ieiunium intermittatur. Quocirca Gregorius horum triginta sex dierum ieiunio anni nostri decimas offerre nos Deo docet. Hinc luculenter confutatur quod Walafridus Strabo cap. 20, et ex eo Micrologus cap. 50, libro Pontificali atque spuria Melchiadis epistola decepti scribunt: »Melchiades Rome presulatum agens, statuit ut nulla ratione Dominica aut quinta feria ieiunium quis  fidelium ageret. Pagani enim his diebus quasi ieiunia frequentabant. Ideo B. Gregorius in dispositione officiorum anni, infra quadragesimam, quintam feriam uacantem demisit; ut quia festiua erat ueluti Dominica, etiam officio diei Dominice celebris haberetur. Que quinta feria quoniam postmodum cepit ut cetere, ieiuniis applicari; Gregorius iunior statuit eam Missis et orationibus esse solemnem.« Istud porro aiunt, uita fulti Gregorii II, qui iunior appellari tum solebat, ubi apud Anastasium legimus: »Hic quadragesimali tempore, ut in quinta feria ieiunium, atque Missarum celebritas fieret in ecclesiis, quod non agebatur, instituit.« Sed et hoc loco conuincuntur Walafridus ac Micrologus ex preconcepta opinione potius, quam ulla auctoritate dixisse feria quinta Missam e Dominica fuisse repetitam; cum hoc  die, nullam ante Gregorium II, agi consueuisse istinc doceamur. Ita error errorem facile parit.

26. Ad ieiunium quod attinet, nullam S. Benedictus nouerat legem, que illud feria quinta seruari prohiberet. Quippe regule sue capite 41 continuum ad sanctum usque Pascha ieiunium prescribens, feriam quintam non excipit. S. Isidorus Hispalensis, Reg. cap. 10, quotidiana per totum annum ieiunia, solis Dominicis exceptis, ad imitationem patrum permittit. Postea quidem Magistri Regula, cap. 27, 28 et 53, feriis quintis ieiunium remisit; sed ab hac remissione quintas quadragesime ferias excipi uoluit. Neque uero predicte remissionis hanc dedit rationem, quia  feria quinta solemne apud paganos ieiunium sit, sed »quia adscensa Domini ipso die omni anno occurrit,« hoc est quia eum diem Dominus suo in celum adscensu consecrauit. Sane ab hoc die merori ac ieiuniis consecrando, procul aberant pagani, quibus eumdem in honore Iouis festiuum agere solemne erat. Quocirca christianos quosdam, quos ad peruersam eorum imitationem diabolus seduxerat, Cesarius Arelatensis episcopus, apud Augustinum, append. t. u, serm. 265, n. 5, uehementer corripit his uerbis: »Quia audiuimus quod aliquos uiros uel mulieres ita diabolus circumueniat, ut quinta feria nec uiri opera faciant, nec mulieres lanificium, coram Deo et sanctis angelis contestamur, quia quicumque hoc obseruare uoluerint, nisi per prolixam  et duram penitentiam tale sacrilegium emendauerint, etc.« Eamdem rem concilium Narbonense, anno 589 habitum, quam indigne ferret, can. 15, aperuit his uerbis: »Ad nos peruenit, quosdam de populis catholice fidei exsecrabili ritu diem quintam feriam, qui et dicitur Iouis, multos excolere, et operationem non facere. Quam rem pro Dei timore exsecrantes, etc.« Neque uero Patribus tantopere displicuit ille mos nisi quia ab impia gentilium superstitione deriuatus esset. Ad eum igitur abolendum, feria quinta potius ieiunia indicenda erant, quomodo iisdem temporibus in kalendis Ianuariis eamdem ob causam factum est, quam prohibenda.

27. Decretum alterum in libro Pontificali expressum est in hunc modum: »Hic fecit ut oblationes  consecrate per ecclesias ex consecratu episcopi diregerentur, quod declaratur fermentum.« Cui decreto simile est illud quod idem liber Siricio attribuit: »Hic constituit, ut nullus presbyter Missas celebraret per hebdomadam, nisi consecratum episcopi loci designati susciperet declaratum, quod nominatur fermentum.« Quamquam in Bollandiano libri Pontificalis exemplari, ut et in Fossatensi, nunc Colbertino, idem Siricii decretum simpliciter ita effertur: »Constituit ut sine consecrato episcopi, loci cuiuslibet presbyteris non liceret consecrari.« Ubi nisi legamus consecrare, hoc decretum ad presbyterorum consecrationem referendum uidebitur: quod aliquando factum esse ignoramus. Hoc tantum nouimus olim nonnullis in ecclesiis usu receptum fuisse,  ut presbyteri post ordinationem suam ab episcopo suo Dominici corporis acciperent portiones, de quibus certo dierum numero communionem perciperent. Quocirca in antiquo Pontificali Suessionensi apud nostrum Edmundum Martene, de antiq. Eccl. Rit., t. II, p. 322, istud edicitur: »Debent presbyteri portiones Dominici corporis ab episcopo accipere, de quibus percipiant communionem per quadraginta dies.« Et in antiquo Ordine Romano nouitiis presbyteris prescribitur, ut ex data sibi oblata consecrata communicent usque septem dies. uerum, ex auctioribus libri Pontificalis codicibus, corrigendi uidentur Bollandianus atque Fossatensis adeo ut in eis legatur consecrare, non consecrari,  idque de consecratione eucaristie seu Missarum celebratione intelligatur. Sed neque hinc conficitur, oblationis ab episcopo consecrate portiones per ecclesias ac titulos mittendi morem falso ad Melchiadem dem ut ad eius auctorem referri: cum in eodem libro Romani pontifices id interdum constituisse dicantur, non quod instituerint primi, sed quod dumtaxat confirmarint. Nam ut a Siricio non recedamus, secundum hunc librum, »constituit hereticos sub manus impositione recipi et reconciliari,« quia epist. 1, ad Himer., cap. 1, confirmat, quod iam Stephanus traditionis auctoritate uindicarat.

28. Ut ut est, predictum fermenti per ecclesias mittendi usum Innocentio antiquiorem esse constat ex his que idem papa epist. 25, ad Decentium, n. 8,  scribit: »De fermento uero, quod die Dominico per titulos mittimus, superflue nos consulere uoluisti: cum omnes ecclesie nostre intra ciuitatem sint constitute. Quarum presbyteri, quia die ipsa propter plebem sibi creditam nobiscum conuenire non possunt, idcirco fermentum a nobis confectum per acolythos accipiunt, ut se a nostra communione, maxime illa die, non iudicent separatos. Quod per parochias  fieri debere non puto:  quia nec longe portanda sunt sacramenta. Nec nos per cemeteria diuersa constitutis presbyteris destinamus.« Unde apparet id, quod in libro Pontificali dicitur: »cuiuslibet loci presbyteris, nisi consecratum episcopi susceperint, per hebdomadam,« Missas celebrare seu consecrare non licere, minime accuratum esse; cum hoc non de quibuslibet, sed tantum de presbyteris in urbe constitutis, et quidem sola die Dominica, decretum sit. Preterea hunc usum ideo, ut presbyterorum cum episcopo suo communionis indicium esset, inductum esse Innocentius palam indicat. Hinc eucaristia sic missa cur fermenti nomine donata sit, satis intelligitur. Fermenti quippe uicem gerebat, quatenus ecclesias ad quas mittebatur, sicut fermentum massam cui commiscetur,  cum episcopo suo in uno Christi corpore copulabat atque uniebat. Porro istam oblationis ab episcopis consecrate particulam a presbyteris in calicem tunc missam esse, cum in Missa dicebant: »Pax Domini sit semper uobiscum,« hoc est, eo ipso tempore, quo etiam nunc hostie consecrate minor particula in calicem a presbyteris demittitur, ex antiquis glossis in Decretales a Mabillonio nostro, Analect. t. Iu, pag. 60, citatis comperimus.





RHETICII, EPISCOPI AEDUENSIS, DICTUM DE BAPTISMO. 

 Rheticium , ab Augustoduno episcopum, magne fuisse auctoritatis in Ecclesia tempore episcopatus sui, gesta illa ecclesiastica,  nobis indicant, quando in urbe Roma, Melchiade apostolice sedis episcopo presidente, cum aliis iudex interfuit, Donatumque damnauit, qui prior auctor Donatistarum schismatis fuit, et Cecilianum,  episcopum Ecclesie Carthaginensis, absoluit. Is, cum de baptismo ageret, ita locutus est:

»Hanc igitur principalem esse in Ecclesia indulgentiam  neminem preterit, in qua antiqui criminis omne pondus exponimus, et ignorantie nostre facinora prisca debemus, ubi et ueterem hominem cum ingenitis sceleribus exuimus.«



[CARMEN DE LAUDIBUS DOMINI.]





ANONYMI CARMEN DE LAUDIBUS DOMINI. 


    Quis queritur sera uirtutis dote iuuari?
Quis promissa Dei lento procedere passu?
Quis fine humano metitur iudicis urnam
Perpetui, tardumque putat quod secula debent
Accelerare diem, meritis qui premia reddat?
Nobilis ingenti testatur gloria facto.
Nam qua stagnanti prelabitur agmine ripas
Tardus Arar, pigrumque diu uix explicat amnem,
Qua fratrum Rheno progignitur Hedua pubes.
 Coniugium memini [a 1Kb] summa pietate fideque:
Lex diuina tamen meritum cumulabat amoris.
Et uotum ambobus, socium precedere morte,
Merorique pio curam mandare sepulcri:
Sed prior uxorem decreti pagina legit.
   Tunc uir sollicitus largo iubet ore cauari,
Post mortem fiunt que membris hospita saxa:
Suscipies ueniens, eternaque federa iunges;
Ut quos uiuentes tenuisset lectulus idem,
 Post precepta Dei, bustum commune leuaret.
Sensit uota sui coniux presaga mariti,
Magnaque temporibus tribuit miracula castis.
Nam cum defunctis iungantur brachia membris,
Et repetita manus constringat uincula trunco,
Ne quibus humane complentur munera uite,
Accidat informis fluitatio dissociatis.
Immensum dictu, quo tempore uita peracta est,
Iungendus socie prospecta sede maritus.
   Postquam morte uiri reserata est ianua leti,
Horrendumque larem iam lux ingrata retexit:
Deprensa est leuam protendens femina palmam,
Inuitans socium gestu uiuentis amoris.
Quis dedit affectum tumulo? quis uincula soluit?
Unde sepulta uidet uenture coniugis umbram?
    Tu facis hec, tu Christe Deus, tua signa mouentur,
Paulatimque doces sopita resurgere membra:
Tu quem uenturum sancti cecinere prophete,
Incorrupta Dei soboles, rectorque regentis,
Quo sine nil magnum genitor deliberat ingens.
Cuius ad imperium certis mare constitit oris,
Nec licet immenso terris excurrere ponto,
Planaque montanos includunt littora fluctus:
Qui uario stabilem dotasti munere terram
In nostros usus, largus pietate paterna.
Te uade, mortales committunt semina sulcis,
Et nouus arenti procedit cespite partus.
Tu manare iubes secundo nectare uites:
Tu gratos epulis hominum, medicosque saluti
Arboribus succos: tu trudis dulcia mella.
 Tu seruire iubes homini genus omne animantum,
Insuper et grauibus lucos curuescere pomis,
Atque nouos reditus nullo de semine nasci.
Tu uarios amnes nostro prodesse labori,
Et renouare sacris benedictum fontibus euum.
Te duce ueliuolis patuerunt equora rostris,
Diuisosque fretis lustrauit nauita portus.
   Tu postquam certis sunt acta elementa figuris,
Ne torpere rudi celestis machina uultu
Inciperet, uario signasti munere mundum:
Et quidquid celo radiat, tua dextera finxit.
His aulam Domini placuit contexere signis.
Iam freta ne nullis agerentur inhospita terris,
Assiduumque alacer numeraret nauita portum:
Crebra satis tumido defigitur insula ponto;
 Nec tamen insano metuit circumdata fluctu,
Exiguoque fretis innitens orbe resistit,
Te duce confidens; cuius uenerabile pactum
Nexum lege pari summumque imumque perequat,
Nec sinit impositos quoquam transcendere fines.
Ac ne plana nimis tellus uel nuda iaceret,
uitibus aptandos iussisti assurgere colles
Grandibus, et largos umbracula texere lucos.
Tum ne uastus agat siluis torpentibus horror,
Innumeros fetus proceris tu saltibus addis:
Incola ne nemori, neu desit preda petenti.
Tum uolucres multas, tum mille examina uocum
Mortali harmonia lucis resonare canoris:
Sic annum placuit uariis intexere formis,
 Et uice iucunda mortalibus addere fructum:
Neu semper prolixa dies nimis ureret orbem,
Neu breuis inuisum raperet nascentibus ignem.
Ac ne perpetuo quateret labor omnia nisu,
Dat requiem fessis hominum nox roscida curis:
Utque humana salus securum duceret euum,
Sponte salutares de cespite surgitis herbe.
Has Pater ipse serit nutu, non uomere diues.
   Non ego ferrato tegerer si uiscera muro,
Ferrea uox lingueque forent mihi mille canenti,
Munera cuncta queam uestre pietatis obire.
Sed Pater ille tuus secreta in sede locatus,
Nec cuiquam uisu facilis, cunctisque tremendus
Te misit Dominum terris uiteque magistrum.
Et quisquis natum iusto ueneratur honore,
 Ambobus sua uota dicat uitamque perennem.
Tu casti rectique tenax, et flectere leges
Post crimen facilis, si quem uecordia preceps
Depulit a uobis prescripto limite uite.
Te genitor nostra, paterentur ut ora tueri,
Induit humana facie membrisque caducis.
Quis tentaret enim fragiles attollere uisus,
Si talem trepidis uoluisset sistere terris,
Qualis es, ingenti cum torques fulmina dextra,
Presentemque iubes directa pauescere penam:
uel cum placatus, campis sitientibus imbres
Diuidis, et dubias sulcis producis aristas?
   Ne tamen insignem res nulla ostenderet ortum,
uirgine conciperis: non sufficit esse pudicam,
Nec que nupta queat Domino coniungere fratrem,
 Ne procul ex utero contagio turpis abesset.
Mox ubi processu felix maturuit etas,
Indociles animos monitis seruare paternis
Aggrederis, rectamque uiam labentibus offers.
Atque ut missa Deo penitus precepta paterent,
Imperium tu morti adimis, morboque soluto
Desperata iubes apprendere munia uite,
Restituisque diem cecis: et ne quid inausum
Restaret penitus, quod perfidus error obiret,
Indicis sensum tumulis, et condita pridem
Membra iubes iterum superas consurgere in auras,
Agnoscuntque suum dilecta cadauera nomen.
   At postquam legem sectator idoneus hausit,
Ut se mortali celestis spiritus aula
Exueret, legi intentum quo cuncta doceres
 Pro summo toleranda Deo, recteque perennem
Contemptu mortis sibi quemque assumere uitam:
Sic completa ferens genitoris iussa, redisti
Ad summi secreta poli, qua lucidus ether
Pigra uetat proprio succendere nubila celo.
Atque ut certa foret pereuntis copia turbe,
Que precepta Dei miserandis auribus arcet,
Nec noua defunctos iampridem iura tenerent:
Carceris inferni feralia, libera nobis,
Innumeramque iubes tenebris emergere plebem,
His tantum clausis, quos impia uita notarit:
Et loca penarum uenturis diuidis umbris,
Que tibi non credant, uel que se credere fingant.
   Sancte Deus, summique Dei uenerabile pignus,
 Ad cuius nomen uiolenta morte fugate,
Pectoribus propriis alienaque pectora nacte,
Exclamant, pallentque anime, iusseque recedunt,
Sicut multa prius de te miracula produnt,
Cum terram celumque inter suspensa tenentur,
Obstricto per te quia nil permittitur hosti.
    At nunc tu Dominum meritis, pietate parentem,
Imperio facilem, uiuendi lege magistrum,
Edictisque parem que lex tibi condita sancit:
uictorem letumque pares mihi Constantinum:
Hoc melius fetu, terris nichil ante dedisti,
Nec dabis: exequent utinam sua pignora patrem!



[PRAEFATIO DE IUDAICA INCREDULITATE.]





CELSI IN ALTERCATIONEM IASONIS ET PAPISCI PRAEFATIO DE IUDAICA INCREDULITATE, AD uIGILIUM EPISCOPUM.  [3Kb] *

 I. Etsi plurimos gentilium scio, uigili sanctissime, ab ordine atque ratione ueritatis auersos, quominus Dominum noscant, cecitate mentis errare; tamen magis Iudaice plebis insaniam noui aduersus nomen Domini, pertinaci etiam nunc duritia cordis, ingenita et patrum iniquitate perstare; auersantes ueram salutem, nec inquirentes uite eterne datorem: ut qui delictis stirpis antique sunt pari merito nequitie genitalis obnoxii, saltem uel sero credentes possint conuersi ad Domini timorem satisfactione omni penitentie ab iniquitatibus liberari. Sed perstat et durat adhuc, et semper, puto, durabit ad usque progeniem succidaneam innata patrum irreligiosa perfidia; que aduersus odium nominis Domini incredulitatis insania roborata, nec ad  agnoscendam ueritatem potest corrigi, nec ad timorem Dei ipsius monitis doceri atque suaderi. Cum autem doceat Dominus et ostendat, dicens : Ego sum lumen seculi: qui me secutus fuerit, non ambulabit in tenebris, sed habebit lumen uite: que, malum, ratio est, ostensum diuinitus uite lumen omittere, et mentis cecitate malle tenebras mortis eligere, ut ostendat damnationis sue proprie uoluntatis libera et illicita perditione, contra Deum etiam illa nolle que prosunt? Secundum quod et  per Domini uocem increpatam Hierusalem, quod colligi noluerit, Deo illam uolente colligere, loquitur Spiritus sanctus, et bonitatem Dei manifestat peccatoribus subuenire iugiter uelle : Hierusalem, Hierusalem que interficis prophetas et lapidas eos qui ad te missi sunt, quoties uolui colligere filios tuos, sicut gallina colligit filios suos sub axillas, et noluisti? Adeo Dei uoce manifeste perfidi populi contumacia denotatur, ut etiam salutem propriam suam semper aduersus clementem misericordiam Domini spreuisse doceatur. Inde Propheta beneuolentiam Dei, exhortatione predicationis offerens et insinuans, proclamat et suadet, dicens : Reuertimini ad me, et ego reuertar ad uos, dicit Dominus.  Alius quoque similiter misericordiam Domini sempiternam manere demonstrans, addidit dicens : Nolo mortem morientis, quantum ut reuertatur et uiuat, dicit Dominus.

II. Quid est ergo reuerti ad Dominum, quam in Christum credendo, per eum qui est uia ueniendi ad patrem, Deo reconciliatum posse saluari? Quomodo autem reuerti ad Deum possunt, qui ei per quem est agnitio et reuersio ad Deum, uoluntatem Dei predicanti credere noluerunt? Aut quomodo Deum satisfactione aliqua placare potuerint, qui eum qui est  satisfactio et placatio pro nobis apud Patrem,  [3Kb] sacrilega impugnatione persequi maluerunt? Si enim : Aduocatum Christum habemus apud Deum Patrem, seruare ea que nos docuit et monuit, queque apud Patrem locuturus est, sollicito timore facere debemus. Igitur nos qui mente in Domini metum prona, mandatorum eius monitis insistimus, et religiosi ac uenerabilis cordis fidem et credulitatem de eius timore concepimus; quid aliud sequi, quid cupere, quid magis uelle ac tenere debemus, quam ut omni a nobis mentis antique nocte discussa, et caligine uite prioris abstersa, mandatorum Domini salutarium memores ac uite eterne promissa retinentes, ad eius monita reuertamur et in ipsius lumine quod ostendit, firmata credulitate gradiamur? ut qui  ignari aliquando salutis future, in erroribus implicati uite prioris ac tenebris aberrauimus, illuminati nunc eius ueri luminis claritate, et ostenso nobis atque patefacto melioris uite limite, Domini mandata sequenda et gerenda teneamus.

III. Hoc lumen nobis uite salutaris exortum, hoc in reparationem hominis natum de Dei Patris procuratione ac miseratione presidium, Magi primi ab orientali parte uenientes, et stella duce Iudeorum regem palam prescia predicatione querentes, afferentes etiam munera, testificata omnibus inquisitione monstrarunt. Et ne aliquibus quis ille esset, absconsum foret, inuentum puerum procidentes genibus adorarunt; sicut testificatur Euangelium, dicens: Cum autem natus esset iehsu in Bethleem Iude in diebus  Herodis regis, ecce Magi ab Oriente uenerunt in Hierosolymam dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum : testificantes scilicet ueritatem de eo, etiam stellam sibi signum atque indicium natiuitatis ipsius esse monstratam; qua indice natum esse illum Magis predicantibus et affirmantibus, Hierosolymis crederetur. Simeon quoque iustus qui in cecitate constitutus, diuino monitus oraculo audierat se non ante moriturum quam uidisset Christum; cum in templum, omni populo presente, infantem secum inferret mater, et in spiritu natum esse Christum sensisset, acceptum in manus puerum uidit; et benedicens Deum, in conspectu et auditu omnium  dixit : Nunc dimittis seruum tuum Domine,  secundum uerbum tuum in pace: quoniam uiderunt oculi mei salutare tuum. Simeon quod cecus audierat, euidenti ueritate perfectum esse annuntiabat; et ueritatem quam accepto lumine uiderat, benedicendo palam Deum populo predicabat. Ad hoc enim uiderat ut referret, et reuelatione sua quod Christus natus fuisset, ostenderet, et perfidi populi initia prima incredulitatis instrueret.

Iu. Nec hoc solum testimonium de eo Scripturarum celestium ueritas perhibet, uerum et per prophetas ante Spiritus sanctus aduentum eius in hunc mundum futurum, palam mente omnium consciente predicauit. Nec est obtentus excusationis incredulis, uel ignorasse Dei filium Christum, uel ignorasse Dei filium Christum, uel nescisse futurum Saluatoris aduentum;  sicut Dauid manifestat, dicens : Dies diei eructat uerbum, et nox nocti indicat scientiam. Non sunt sermones nec uerba, quorum non audiantur uoces eorum. In omnem terram exiuit sonus eorum, et trans fines terre fines eorum. In sole posuit tabernaculum suum: id est, in manifesta luce, palam se ipsum uenisse monstrauit; et per predicationem prophetarum quodammodo omnibus sue presentie ostensionem comprobauit. Hoc etiam Esaias, per quem Dominus presentiam suam clara annuntiationis manifestatione monstrauit, prophetat et dicit : Ego ipse qui loquebar, ueni: id est, qui per prophetas ante aduentum meum futurum prelocutus fueram, ipse nunc ueni, ut omnibus presentiam meam ipse ego testis mei manifestem. Quid  euidentius? Quid hac luce preclarius? Quid uerius potest dici? Ut ergo oculis quodam modo perspectus esset; se uenisse, ipse qui fuerat iam uenturus, antequam ueniret ostendit; et incredulitate mentes populi perfidi obstruente, uenientem nemo cognouit. Sicut idem Esaias in prima increpatione populi proclamat dicens : Cognouit bos possessorem suum, et asinus presepium domini sui: Isrel autem me nesciit et plebs me non intellexit. Palam cunctis, sicut ipse predixit, apparuit; et sedentibus in tenebris manifestum uite lumen effulsit; et iniustitia perfidorum pectus obsessum, postposita propria ac reiecta salute, tenebras potius cecitatemque cordis elegit.

u. Frequentat ubique atque manifestat prophetatio  cunctorum, qui sancto Spiritu premonente  aduentus Domini metatores esse sortiti sunt. Hoc lumen seculo datum, et diem nobis salutis exortum uiuificandis quoque in eum credentibus destinatum docet in Psalmis Spiritus sanctus et ostendit dicens : Lapis quem reprobauerunt edicantes, hic factus est in caput anguli: a Domino factus est  [2Kb] iste, et est admirabilis in oculis nostris; iste dies est quem fecit Dominus: ambulemus et iucundemur in eo. In hoc die nos ambulare Paulus quoque apostolus precipiens et docens ac premonens, dicit . Nunc enim propius est nobis salus quam cum credidimus: nox precessit; dies autem appropinquauit. Abiiciamus ergo opera tenebrarum, et induamur arma lucis: sicut in die honeste ambulemus: id est, in Christo et mandatis eius, cuius lumine ac monitis luminati, et in claritate diei eius inuenti,  proximam nobis salutem credula in eum mente conspicimus.

uI. Solem quoque esse Christum cunctis timentibus eum, Malachias propheta testatur et promittit, dicens  uobis autem timentibus nomen meum orietur Sol iustitie, et sanitas in alis eius: ostendens ex nullo nobis salutem posse conferri, nisi in passione crucis eius, qua extendens manus cuncta seculi saluaturus amplexus est, ut conuerso ad eum timore credamus eternitatem uite et spe futuri regni eius animemur. Quis enim tam stolidus ac demens, quis sic ab intellectu sue salutis alienus, qui tot et tantis ueritatis testimoniis incredulus non aduersus meram fidem obduratum pectus  intellectu ueritatis emolliat, et tenebris uite quondam mortalis exutus, in lumine preceptorum celestium gradiens, ad diuina monita et Domini salutaria gerenda mandata, illuminato corde, tota mentis ac fidei credulitate conuertat? ut quem prophete predicauerunt, Deum noscat; ut Christum qui se palam mundo uenisse monstrauit, intelligat; ut Scripturis diuinitus testificantibus, Dei Filium et Deum credat. Sicut ipse, que sit uita eterna manifestat dicens : Hec est autem, ait, uita eterna, ut cognoscant te solum et uerum Deum, et quem misisti Iesum Christum: docens atque ostendens, nichil aliud esse Deum nosse, quam credere, et oculos cordis in Dominum prona, immo tota pectoris fide et deuotione mentis aperire. Inde iam fit ut credendo  intelligas, intelligendo quod credis, illuminato  corde conspicias; sicut idem ipse Dominus et per Esaiam monet, dicens : Si non credideritis, nec intelligetis. Tam facilis et prestans et larga est atque abundans de Domini pietate clementia, ut si quis semel sese ad eum toto timore conuerterit; ad celeste munus admissus, statim mens eius non iam nisi ad diuina pateat, et ad celum ac superna oculos cordis attolens, Christi lumen ac patriam salutis aspiciat.

uII. Exemplum ac documentum nostri timoris et fidei, ex ipsius Abrahe patriarche fideli credulitate monstratur, qui repromissioni Dei mente simplici statim credidit; et ideo ad iustitiam deputari ei condigna remuneratione commeruit. Hoc Deus diligit, hoc appetit, hoc in seruis suis benignus remunerat et honorat; simplicitatem uidelicet mundi cordis  quo eum cernimus, timorem dilectionis Domini quo probamur, credulam fidem mentis qua iustitie deputamur. Hanc fidem sequi, hunc Dei timorem seruare nos conuenit; qui custodientes uerba celestia, et sperantes promissa diuina, filii Abrahe meruimus nuncupari. Quod apostoli Pauli qui Dei uoce uas electionis est dictus, contestatione firmatur dicentis : Sic Abraham credidit Deo, et accepto latum est ei ad iustitiam. Cognoscite ergo, quoniam qui ex fide sunt, hi sunt filii Abrahe. Hoc Iudaicus populus cui a primordio legis monita loquebantur, incredule mentis duritia et perfidi cordis insania seruare noluit; et ideo pro diffidentie merito, filiorum nomen amisit. Non tamen omnium perfide gentis, aduersus nomen  Domini, quominus intelligerent ueritatem, odio obdurata mens est. Etiamque Spiritus sanctus, id est, Christus Dominus noster profectus ex Deo Patre uenit ut saluum faceret quod perierat Isrelis; qui maior ac fortior ad subigenda contumacium colla in timorem sui nominis et potestatem, eos qui aduersus luminis sui claritatem, obstinata etiam tunc mentis cecitate durabant, ad notitiam claritatis et glorie sue tam facile conuertit; quam ut omnes saluos faceret prouidentia sue diuine misericordie dignatus aduenit.

uIII. Nam ut duri cordis tunc et impie plebis ad Domini metum, ipso Domino euangelizante, conuersas mentes sileam; ut Apostolorum eius predicatione multiplicatum in toto orbe et reuersum credentium populum conticescam: illud preclarum atque memorabile  gloriosumque IASONIS Hebrei Christiani, et  PAPISCI Alexandrini Iudei disceptationis occurrit; Iudaici cordis obstinatam duritiam, breui admonitione  [2Kb] ac leni increpatione mollitam; et uictricem in Papisci corde Iasonis de Spiritus sancti infusione doctrinam: qua Papiscus ad intellectum ueritatis admissus, et ad timorem Domini, ipso Domino miserante, formatus, et Iesum Christum Filium Dei credidit, et ut signaculum sumeret deprecatus, Iasonem postulauit. Probat hoc scriptura concertationis ipsorum, que collidentium inter se, Papisci aduersantis ueritati, et Iasonis asserentis et uindicantis, dispositionem et plenitudinem Christi, Greci sermonis opere signata est: ad cuius translationem ad intellectum Latinum, animante Dei ope et iuuantis fidei firmitate, seruata uerborum proprietate, intrepidus  accessi; et his qui ab intellectu Grece docilitatis alieni sunt, interpretata integra et significatione uerborum, et intellectus omnis ac ueritatis manifestatione patefacta, Romani sermonis ratione discussa, disserui. Cuius laboris probationem tibi, carissime, qui utriusque lingue instructione fundatus es, impensa petitione committo: ut qui sancti Spiritus ueneratione uerecundus es, collata utriusque operis lectione, audaciam uerecunde temeritatis explores; et examine iudicii tui, que minus a nobis uel improprie forte digesta sunt, auctoritate Spiritus sancti qui in pectus tuum inundatione gratie celestis influxit, comprobes et emendes; sitque ad te de ista lectione ab humilitate nostra mandata legatio, et insinuanda tibi in nos prima dilectionis petitio; ut paruitatem  fidei mee, cum discipulorum tuorum instructione atque eruditione coniungas; et me quem in alia parte huius prouincie constitutum propter uisendos uultus tuos non itineris longinquitas terruit, nec senium ac difficultas fatigati ac fessi iam corporis retardauit, sed animante famulatu Domini, et urgente festinata cupiditate properandi, contempta quoque omni tribulatione inopie atque penurie, quantacumque uirium facultate ueniendi sanctimonie tue celebris huc fama perduxit, ad proximam dilectionis tue caritatem cum unanimitate fraternitatis admittas; et amori tuo quem discipulis suis Dominus hereditatis titulo reliquit, coniungas pariter et adsciscas; ut expectem pariter cum fratribus in apertione oris tui splendorem gratie luminis Christi. Tu enim sequeris in tractatibus  tuis lumen uite, quod Dominus ostendit, quod Christus adueniens eternam se esse uitam monstrauit.

 IX. Certe quam mihi leta illa, quam exoptabilis dies est, cum misericordia Domini ac fauore accersitione dilata, senectam istam meam proferre contigerit; ut et orationibus sanctorum impense et iugiter deprecantium Dominum coniungi merear, ut Christi martyrem uideam, ut coronam iustitie que tibi penes Dominum deposita est, portare conspiciam. Non autem putaueris martyrii tibi, secundum presens uotum fidei, gloriam tribui. Tunc inde felicitatis huius collata dignatio est; tunc iudicio iusto Dominus elegit destinatum martyrem, cum te exemptum de iustorum grege atque assumptum sibi de inopinato constituit altari suo sacerdotem. Preclara prorsus et gloriosa uocationis electio, et de Domini dignatione noua atque inaudita et mira felicitas: transmarine  peregrinationis necessitatibus occupatum, ad destinatum tibi munus, ignarum ac nescium repente uenisse: atque ita regressus tui tempus ad hoc esse libratum, ut inspirata celeritate ueniendi, intelligeres atque dignosceres honorem sacerdotii celestis inter ceteros tibi potissimum destinatum, et quod iussione Domini exspectatus uenires atque occurreres, reseruatum. Ut enim Ecclesie sue Dominus tota miserationis pietate consuleret, dimicantis plebis mora, quem potius eligeret episcopum, te querenti populo suo Christus inopinatum repente obtulit, et complacitum sibi celestis prouidentia, manifeste aduentus tui improuisa occursione monstrauit: et documentum repentini ac pernicis occursus, procurationem Dei uoluntatis ostendit; ut quod difficili expeditione  potuisset occurrere, facili celeritate perfectum sit urgentis Domini iussione; et ut prius te in Ecclesia Dei episcopum stare conspiceres et stuperes, quam uenisse dignoscereris.

X. Inde dilectionem iam tecum suam Dominus initiata caritate firmauit; inde amicitiam tecum, quam discipulis suis sub triumpho crucis sue tradidit dedicauitque, dicens : Si feceritis que mando uobis, iam non dico uos seruos, sed amicos; inde martyrium, inde sacerdotii electionem signauit. Magna amicitia est, per quam ad Christi uultus admitteris, extraordinaria hostia peruenire. Sic eliguntur iusti, sic probantur religiosi ac simplices in Christi timore electi; ut ante remunerationi fidei destineris, ante premio deuote menti, in Domino dignus  habearis, quam uenerit hora decreti, quam exceperis sententiam Christi, probatam te et paratam hostiam  electio celestis inueniat. Etenim ille te, qui non mendax est Deus, qui episcopum plebi sue de improuiso constituit, ille plena dilectione sue uoluntatis te coronabit. Tunc tantum ut nostri memineris petimus, et oramus, cum pudice  [1Kb] allectionis Domini probata atque immaculata hostia, ante Christi tribunal adstiteris, cum gloria gratie Dei, premium deuote mentis ac remunerationem acceperis; memorie hereat, et tenaciter in sensibus tuis maneat, quam nobis impertire dignaris, dilectio caritatis; ut orationibus tuis peccata nostra ueniam consequantur, ut meritis iustitie tue, uite nostre delicta purgentur. Etenim martyrii  instar esse confido, peccatorem iusti petitione meruisse saluari: ut et, cum ipse promereri quid precibus tuis minus possis, martyris meritis libereris. Sic Iob iustus pro amicorum trium peccatis a Deo rogaturus et impetraturus ostenditur, et probatio timoris eius et fidei Domini uoce teste signatur. Cum ergo in die liberationis tue, carissime, representare te Christi uultibus ceperis; cum in eternitatem perpetuitatemque uidendi regnare cum Christo felici sorte successeris: pro Domini misericordia in mente iam habe puerum tuum Celsum, sanctissime.



[LACTANTIUS.]





PRAEFATIO NICOLAI LENGLET DUFRESNOY  IN LACTANTIUM.

 I. Iamdudum expectant eruditi emendatiorem atque perfectiorem, quam antehac, Lactantianorum operum editionem. Hanc publici iuris facimus, atque id curauimus, ut textus sit emendatissimus; note uero non ad ostentationem, sed ad utilitatem referantur. Ne putes tamen, lector erudite, hec omnia soli mee cure deberi. In mentem equidem mihi anno 1707 uenerat hanc operam in me suscipere, ut otium quod erat mihi a seriis negotiis, quibus detinebar insulis Flandrorum in aula Bauarico-Coloniensi, hoc studio exercerem; omnes fere Lactantii editiones congesseram, atque manuscriptos quosdam, tum in Belgio, tum antea Parisiis contuleram; notas item plurimas assiduo labore confectas et undique conquisitas in unum coaceruaueram.

II. Sed quo tempore hec animo uersabam, et manum  admouebam, ut ad finem operis properarem, nunciatum mihi fuit, Ioannem Baptistam le Brun Rothomagensem, Aurelie ad Ligerim tunc degentem, omne studium, laborem omnem Lactantio emendando intendere; tunc susceptum opus deposui, atque per interpositos amicos misi Ioanni le Brun selectas decem editiones et amplius ex rarioribus quadraginta, quas summa cura collegeram. Huius doctrina et diligentia mihi ex editis S. Paulini operibus, aliisque non indoctis lucubrationibus note ac probate erant.

 III. uerum, re infecta, anno 1731, abiit ad superos uir eruditus, atque quibusdam ab hinc annis eius mihi commissa sunt scrinia, et credite annotationes. Sed quantus me stupor incesserit uix enarrare fas est, cum uiderim, editorem sane eruditum, improbo decem annorum labore in eo tantum desudasse, ut undique coaceruaret, imo et corraderet uarias lectiones manuscriptorum codicum et Lactantianarum editionum; omissis interim iis obseruationibus, uel historicis, uel criticis, que ad auctoris mentem tum assequendam, tum explanandam essent necessarie. Hac inita ratione, numerum tantummodo editionum auxisset Ioannes le Brun; sed antiquiorum non extinxisset desiderium, imo potius incendisset.

Iu. Sed ad Lactantium ipsum nostra conuertatur  oratio. Certum est auctores inter Latinos id illi peculiare esse, ut quodammodo sit ad diuersa munia paratus. Si etenim in scriptoribus ecclesiasticis secundum, aut tertium solummodo locum habet, procul dubio uir fuit primarius in re litteraria, propter uariam eius eruditionem, dignam homine litterato. Tanta quippe facundia, nitore tanto, tanta etiam grauitate de rebus maxime in religione necessariis sublime disputat atque disserit, ut nostris temporibus eque gratus sit, ac prioribus Ecclesie seculis.

u. Querere uulgo solent, cur eruditus ac eloquentissimus scriptor suas ediderit Institutiones. Id porro cause fuit: sicut prudentes, et arbitri equitatis Institutiones iuris ciuilis compositas uulgarunt, quibus dissidentium lites contentionesque sopirent, sic Diuinas Institutiones eo potissimum publici iuris  fecit Lactantius, ut fidelibus uno quasi intuitu cuncta presto essent argumenta; quibus gentilium errores reuincerent, et assererent infractam religionis christiane ueritatem .

uI. Eius quippe Institutiones, que libris septem absoluuntur, eo procedunt ordine, ut tribus prioribus cultus deorum insanos retundat, tribus aliis fideles christianos ad ueritatem instituat; nam, ut ait Lactantius ipse : »Primus sapientie gradus est falsa intelligere, secundus uera cognoscere;« ultimo tandem libro de impiorum penis et cruciatibus, piorum uero immortali premio et beatitudine agit. Nec tamen credas, toto hoc in opere omnia momenta eque ualida esse; quedam rationes que nunc leuiores et frigide uidentur, tunc  graues erant atque firme. Ita quandoque fit, tum ex ingenio, tum ex moribus hominum, ut diuersa temporum curricula diuersas etiam habeant disserendi rationes.

uII. Non diffitetur autem Lactantius, quin eamdem uiam emensi iam fuerint quidam e nostris scriptoribus. Sed, ut ipse ait, Minucius Felix, qui ueritatis idoneus assertor esse potuisset, non integram tamen nec omnino plenam in tuenda religione disputationem scripsit. In Tertuliano, idque merito, desiderat eloquii perspicuitatem et facilitatem; in Cypriano, quamuis eloquenti et ornato, quamuis in persuadendo potenti, non sat aptam in conuincendis gentibus scriptionem notat. At non est culpandus Lactantius, quod septem libros a preceptore Arnobio scriptos  silentio pretermiserit. Arnobius enim non nisi, ut uidetur anno Constantini XX, id est, ere uulgaris 326  , christianam suscepit religionem quo tempore suas in ethnicam superstitionem edidit disputationes, sex plus minus annis post uulgatas a Lactantio suas Institutiones. Mirum igitur non est, si Lactantius christianorum, teste Eusebio Cesariensi, eruditissimus tam arduam in se susceperit operam; nec inulta uoluerit esse conuicia, quibus christianos consectati fuerant duo philosophi, siue ii sint Hierocles ac Porphyrius, siue quidam alii.

uIII. Hos porro libros quando scripserit Lactantius,  non est usque adeo certum. In uarias critici abierunt sententias. Putat Iseus anno 302 elaboratos esse; sed hoc anno fideles christiani aliquantulum pace fruebantur, uerum quo tempore edidit suas Institutiones persecutione exagitabatur Ecclesia. Existimant alii, anno 311; cardinalis Baronius, post annum 315; doctiores denique, multo post annum 318, forte anno 320 aut 321, editas fuisse sentiunt. Meum non est hic per multas sermonum ambages horum omnium agitare rationes, et argumenta utrinque allata curiosius conquirere. Sufficiat probatam, aut saltem probabiliorem exponere sententiam.

IX. Nicomediam Bithynie ex Africa accitus fuerat, imperante Dioclesiano, Lactantius, ut ea in urbe litteras oratorias, id est, Romanum doceret eloquium;  ibique mansit toto persecutionis tempore, que decem et amplius annos in christianos seuiit. Ea uero finem non habuit, nisi medio mense iunio anni 313. At Eusebius horum temporum scriptor diligentissimus admonet, ex Bithynia in Gallias profectum non fuisse Lactantium nisi anno 317. uerum Lactantius cum scripsit Institutionum libros, tunc in Bithynia non erat. »Ego, inquit, cum in Bithynia oratorias litteras accitus docerem, contigissetque ut eodem tempore Dei templum euerteretur, duo extiterunt ibidem, qui iacenti ueritati insultarent . uidi ego, inquit, in Bithynia presidem . Hec igitur iamdiu preterierant; tunc ab ea Lactantius aberat prouincia. Hec ergo scripsit post annum 317.

Attamen persecutiones memorantur in libris Institutionum:  sed quenam iste fuerint ex ipso uidere est Lactantio. Eam non puto fuisse, quam desinente anno 302 meditabantur Diocletianus et Galerius; queque incepit die februarii 23 anni 303, exitumque habuit die 13 iunii anni 313. Tunc enim Nicomedie erat Lactantius; non igitur hanc eo loci appellat persecutionem. Clarius istud elucescit ex his Lactantii uerbis : »Spectate sunt spectanturque adhuc  per orbem terre pene cultorum Dei, in quibus excruciandis noua et inusitata tormenta excogitata sunt. Nam de mortis generibus horret animus recordari, cum immanium bestiarum ultra ipsam mortem carnificina seuierit.« Equidem eo loci loquitur Lactantius de Diocletianea persecutione: sed ea tunc non seuiebat. Propius inspicias  hec uerba, »Spectate sunt pene; tormenta excogitata sunt; horret animus recordari; cum seuierit.« Numquid he locutiones ad statum presentem spectant? numquid e contrario ad preteritum? Iam igitur hec omnia preterierant, cum scripsit Lactantius.  Itaque multo post annum 315. uerum post Ecclesiam restitutam nulla omnino alia fuit in christianos persecutio, nisi Liciniana, cuius initium in annum 320 reiiciendum est. Quis uero non uidet de Licinio rem esse libro uI Institutionum, capite 6, ubi sic ait Lactantius: »Quidam probitate ficta uiam sibi ad potentiam muniunt, faciuntque multa que boni solent, eo quidem promptius, quod fallendi gratia faciunt; utinamque tam facile esset prestare, quam facile est simulare bonitatem! Sed ii cum esse ceperint propositi ac uoti sui compotes, et summum potentie gradum ceperint , tum uero simulatione deposita, mores suos detegunt, rapiuntque omnia, et uiolant, et uexant; eosque bonos  quorum causam susceperant, insequuntur,  et gradus per quos ascenderunt amputant, ne quis illos contra ipsos possit imitari.« Numquid non est hic ipse Licinius, qui, celitus per quietem monente angelo ut prescripta precis norma exoraret a Deo summo uictoriam, statim exorauit et impetrauit. »Liciniani ergo,« inquit noster Lactantius, »scuta deponunt, galeas resoluunt, ad celum manus tendunt, preeuntibus prepositis, et post imperatorem  precem dicunt. Illi oratione ter dicta, uirtute iam pleni reponunt capitibus galeas, scuta tollunt, tube canunt, signa procedunt ; Liciniani, impetu facto, aduersarios inuadunt« . Nonne hic idem ipse est Licinius, qui fecit multa que boni solent, quique »de restituenda Ecclesia litteras proponi  iussit . . . et uerbo hortatus est, ut conuenticula  in statum pristinum redderentur?«  Attamen insequitur eos ipsos bonos, quorum causam antea susceperat, rapitque omnia, et uiolat, et uexat.

Illa uero Liciniana persecutio in Oriente tantum seuiebat; occidentales enim imperii partes que Constantino, eas ut regeret, obtingebant, data iamdudum et firmata pace fruebantur. Hinc Lactantius ipse summum imperatorem alloquens, ait: »Malis qui adhuc aduersus iustos in aliis terrarum partibus seuiunt, quanto serius, tanto uehementius idem Omnipotens mercedem sceleris exsoluet. . Hac igitur seuiente orientali persecutione suas scripsit, suas edidit Institutiones  Lactantius, id est, anno forte 320 aut 321. At non dum exsoluerat Deus Licinio mercedem sui sceleris.

uerum peroratio ad Constantinum posterioris uidetur esse temporis, anni scilicet 324, cum soli huic principi pareret Romanum imperium, Licinio deuicto et procul a republica remoto. »Te,« inquit Lactantius, »Prouidentia summe Diuinitatis ad fastigium principale prouexit, qui posses uera pietate aliorum male consulta rescindere, peccata corrigere, saluti hominum paterna clementia prouidere, ipsos denique malos a republica submouere, quos summa potestate deiectos  in manus tuas Deus tradidit  ut esset omnibus clarum que sit uera maiestas. Illi enim qui ut impias religiones defenderent, celestis ac singularis Dei cultum tollere uoluerunt, profligati iacent,« : in exilium enim pulsus est Licinius anno 324, sed nondum, ut uidetur, morti fuerat traditus, ob res nouas quas in Oriente moliebatur, quod factum solummodo fuit anno 325. Hinc Lactantius eo loci ueram Constantini pietatem laudat, quod et uenia et uita perduelli et inimico concessis, eum etiam comiter conuiuio exceperit.

X. Qui possunt eruditi quidam de his ad Constantinum orationibus tamdiu satagere; utrum scilicet imperatori suas inscripserit Lactantius Institutiones? Hunc equidem principem ter quaterue appellat eo in  opere. Has orationes non diffiteor sepe, quin et sepissime a mss. codicibus abesse, iisque antiquissimis, tum etiam ab editis quibusdam. Alique tamen leguntur in probatis codicibus, at non omnes. Facile controuersiam dirimes, si duplicem coniicias factam fuisse a Lactantio Diuinarum Institutionum editionem: unam tristibus Liciniane persecutionis temporibus, anno 320 aut 321, alterant post eumdem deuictum atque in ordinem redactum, anno 324. Tunc Constantinus, parta uictoria, »Malorum,« id est, Licinii et Martiniani, »male consulta rescidit.« Sed scriptorem se moderatiorem prudentemque prebuit eo loci Lactantius, non appellato nomine Licinii, proxima coniunctione cum imperatore coniuncti. Constantinus enim sororem Constantiam uxorem  Lucinio tradiderat.

Quin etiam fatentur omnes has orationes, tam incupte libro I quam desinente septimo, plane Lactantianum sermonem redolere: qua de re disserimus iisdem in locis, collatis harum uocibus cum indubitatis Lactantii loquendi formulis. Sed unde fieri potest, ut sepe ex his orationibus una aut altera, non autem ultima legatur quibusdam in manuscriptis  ? Id sane fuit factum propter diuersa, ex quibus posteriores codices descripti sunt, exemplaria. Cum istas orationes Lactantius suis addidit Institutionibus, solus regebat Constantinus Romanum imperium. At si altera facta est Lactantio Diuinarum Institutionum editio anno 324, potuit, uerbi gratia, inter hereticos appellare Arianos , quorum  nomen in plurimis, iisque antiquis manuscriptis legitur. Iam enim Arius ab Alexandro episcopo Alexandria fuerat eiectus, et damnatus duabus in synodis, anhis uidelicet 319 et 324.

XI. Quamuis gentiles certioribus sepissime coarguerit argumentis, quamuis religionem sincere et candide coluerit Lactantius, non diffiteor tamen, eum quibusdam obstrictum fuisse erroribus. Hos diuerso animo unusquisque, prout affectus est reprehendit. Recte de Lactantio cum S. Hieronymo  dicimus: »Utinam tam nostra confirmare  potuisset, quam facile aliena destruxit! Sed non eo progredimur, ut eum cum Antonio Raudensi  ex ordine Minorum, seculi Xu theologo, exagitemus, quasi eius libri heresibus et impietate undique referti sint. Mens mea non est in uarias doctiorum incurrere reprehensiones, ne eadem in me dicteria inferantur, qualia expertus est Raudensis ille, quem non solum Adamus  quidam, monachus Genuensis, notat uehementer ut insanum, uerum etiam Franciscus Philelfus bonarum ille litterarum cultor assiduus. Sic enim Antonium Raudensem alloquitur , propter male et insulse reprehensum ab eo tribus libris Lactantium: »uellem equidem, Pater optime, ab omni istiusmodi scribendi genere te continuisses, neque cum insaniente  Candido Decembre desipere ipse uoluisses: id certe fuisset et ordinis, et dignitatis tue. Que enim per immortalem Deum fanatica ratio te commouit, ut perinde atque infesto quodam, atque inimico afflatus Spiritu, in uirum illum doctissimum atque disertissimum tam insolenter, tam iniuriose, tam impie inuehereris, ut non res solum pene innumerabiles consulto male interpreteris, sed nomen etiam uiri deprauare studueris; utpote quem Lactensium pro Lactantio nomines? Nam de rebus ipsis quid loquar, quas uel pueris notas dum corrumpere laboras, te omnibus eruditis et grauissimis uiris ridiculo prebes. Pudet me profecto ea in medium proferre, que a te non inepte minus, quam perperam notata sunt atque reprehensa.« Nusquam uidi Antonii istius Raudensis  erratorum Lactantii libros tres typis commissos: eorum in Bibliotheca Regia tria nouimus exemplaria manu exarata; edite tantum fuerunt ex iis quedam decerpte annotationes.

XII. Nimium etiam excreuit Iosephi Isei censura, qua in Lactantio reprehenduntur propositiones nonaginta quatuor, quarum tamen quedam, ipso teste Iseo, benigno sensu sunt interpretande, quod aliquando fieri solet in uetustissimorum temporum scriptoribus ecclesiasticis. Libenter potius amplectimur Ioannis Marie Brasichelli annotationes censorias, que moderati sunt theologi. Huius animaduersiones, etsi Lactantio, ubi opus erat, accomodauerimus, eas nichilominus infra sub uno quasi conspectu exhibemus.

XIII. Nec etiam Lactantio adiudices impia illa Manicheorum  dogmata, que quandoque in quibusdam mss. eius codicibus ac editis leguntur. Ea enim uix reperies in uetustis exemplaribus; aut saltem in margine quorumdam adscripta sunt, uelut extranea et peregrina. At uno uerbo, Manicheis non adhesisse Lactantium, ex silentio S. Hieronymi et S. Augustini aliorumque scriptorum manifestum est. In Manicheorum grege nullus unquam eum annumerauit, quod procul dubio non omisissent, si ansam in eo reprehensionis dedisset Lactantius. He etenim impietates sepissime assute textui Lactantiano non modo perturbant Scriptoris sermonem, uerum etiam eius doctrine plane sunt contrarie, ut data occasione ostendimus.

XIu. Quamuis in explicanda uerbi diuini generatione non errauerit Lactantius, minus tamen theologice  locutus est: sed philosophorum loquendi modis utitur, quod interdum euenit iis auctoribus, qui ante Nicenum scripserunt concilium, quo non doctrina tantum catholica dilucidius et planius quam antehac explicata est, uerum etiam uoces doctrine christiane maxime consone formate sunt et constitute. Ceterum uerba que ex capite 9 libri secundi Institutionum contra sensum Ecclesie excerpta esse putantur, ea nec in antiquis leguntur exemplaribus, nec illis conuenit cum doctrina Lactantii, qui uerbum, Dei Filium, ante secula fuisse genitum pronuntiat , quod negabant Ariani. Hunc etiam »summo Patri similem« pronuntiat : quin imo Isaias inquit  Christum »et Deum fuisse et hominem testatur.« Sic porro ait cap.  19 libri uII: »Hic est enim liberator, et iudex, et ultor, et Rex, et Deus, quem nos Christum uocamus.« Sed doctrinam catholicam, qualem eam reperias in Patribus ante-Nicenis, atque in probatis illorum temporum scriptoribus ecclesiasticis, multis uerbis predicat auctor noster. »Cum dicimus, inquit, Deum Patrem et Deum Filium, non diuersum dicimus, nec utrumque secernimus, quia nec Pater sine Filio esse potest, nec Filius a Patre secerni . . . Cum igitur et Pater Filium faciat, et Filius Patrem, una utrique mens, unus spiritus, una substantia est . . . Et Filius ac Pater qui unanimes incolunt mundum Deus unus, quia et unus est tamquam duo, et duo tamquam unus . . . Denique unum Deum esse tam Patrem quam Filium Isaias ostendit.« Hec omnia scriptoris sunt apprime  catholici, atque tum a uerbis, tum a mente Arianorum omnino aliena, iisque maxime contraria. Hi enim nusquam dixerunt Patrem et Filium »unius esse substantie.« uerum tantam sibi Lactantius, tum ob singularem facundiam, tum ob uariam multiplicemque eruditionem, conciliauerat apud antiquos auctoritatem, ut eius scripta, tamquam sibi fauerent, ex ingenio corruperint heretici quidam, siue Manichei, siue Ariani.

Xu. At suspensus hereo propter S. Hieronymi auctoritatem. Sanctus enim Doctor ait  Lactantium, »errore Iudaico in libris suis, maxime in epistolis ad Demetrianum, negare substantiam Spiritus sancte« uerum huius erroris ne uestigium  quidem extat in Institutionum, aliisque eius libris. Hinc cum eodem Hieronymo  dicere nobis liceat: »Quis mihi interdicere potest ne legam Institutionum libros, quibus contra Gentes scripsit fortissime, quia superior sententia detestenda est?« Ita porro locutus est errauitque Lactantius »per imperitiam Scripturarum,« ait idem sanctus Doctor.

XuI. Nullus tamen diffitetur, in sententiam erroresque Millenariorum descendisse Lactantium. Existimauit enim, cum uiris tunc apprime catholicis, Christum Dominum, uergente ad finem mundo, per mille annos cum iustis hominibus in terra regnaturum. At iam a multo tempore sublatus est a Christiana religione hic error, cuius parens fuit uir quidam pius, Papias  scilicet, episcopus Hierapoleos in Phrygia, ineunte seculo secundo. Hunc autem, ex perperam intellecto Apocalypseos capite XX ortum, studiose comprobare nititur Lactantius, tum ex uersibus uirgilianis, tum ex libris Sybillinis, qui medio eodem seculo exarati creduntur, quique apud ipsum, atque alios scriptores ecclesiasticos, plurimum poterant. Sed illi non est uenia deneganda, quam alii ob istud erratum acceperunt. Merito tamen et sapienter Gelasius papa, exeunte seculo quinto, Lactantii opera una cum scriptis apocryphis annumerat, quod ea non poterant inoffensa omnino doctrina catholica perlegi a cunctis fidelibus.

Ne autem lectorem uerba et auctoritas Lactantii decipiant, et inducant in eius errores, non tantum in notis illos depellimus, sed etiam in huius tomi primi premonitis  diligenter, ex uariis auctoribus, admonemus.

XuII. Nihilominus doctissimi quique eius libros summo in pretio habebant; atque mirum est, quot in orbe litterario Lactantianorum operum codices manuscripti reperiantur. In sola Parisiensi urbe triginta septem et amplius innotuerunt mihi: multo plures inuenias in aliis Gallie nostre bibliothecis; qui uero ceteras Europe regiones perlustraret, uberiorem sane segetem consequeretur. uaticana duodecim, Regia Taurinensis bibliotheca nouem exhibent. Quid ab Hispanicis, maxime Scorialensi, omnino eruditis nostratibus ignota, quamuis referta rarioribus mss., quid a Neapolitanis, uindobonensi, ueneta, Ambrosiana, Florentina, Cassinensi, Siculis expectandum esset? Non omnes tamen eque sunt antiqui et optime note.  Nullus tamen est pretermittendus, quippe qui ex antiquiori descriptus sit exemplari. Hinc erudito lectori persuasum esse debet, quanti scriptorem elegantissimum fecerint maiores nostri. Multos tamen reperias seculis XIu et Xu exaratos. Tunc temporis enim iterum ardere ceperunt, in Italia presertim, studia litterarum; atque Lactantium non propter solum latini sermonis nitorem, sed propter uariam ac minime uulgarem eruditionem curarunt ubique describi. In emendandis porro diligenter auctoribus antiquis, unus non sufficit manuscriptus codex, sed plures sunt adhibendi. Ille quidem ueram lectionem profert: sed alius eam confirmat; nec sine plurium testimonio aliquid certi depromere licet. Attamen est modus  quidam adhibendus, ne amanuensis erratum loco ueri scriptorum sermonis suscipiatur.

Eorum qualemcumque pertexuimus indicem, addito, quantum in nobis fuit, scriptionis tempore, ne in censuram eruditorum incurreremus. Nec igitur sine ratione Galleus culpatur, merito Iseus ipse improbatur, qui cum duodecim uaticanos codices inspexerit, eorum tamen etatem non indicauit. Recte ergo, quin imo et rectissime, Bunemannus ait : »Non dubito post Isei tempora plures codices in uaticanam  illatos. Utinam, inquit, opitulante EMINENTISSIMO PASSIONEO, precipuo litterarum elegantiorum patrono, aliquis inde ad Lactantium illustrandum fructus etiam postliminio redundaret!«

 XuIII. uarie nunc breui percurrende sunt Lactantii editiones. uix unus aut alter est scriptores inter profanos, ne dicam ecclesiasticos, quem sepius uel docti emendauerint, uel excuderint bibliopole. Centies integer prelo subiectus est: eius uero libri aliquod quindecies et amplius cum notis uulgati sunt. Atque ab ipsis typographie incunabulis, ante annum primum seculi decimi sexti, decies septies in lucem prodierunt: quod uix reperias in aliquo alio scriptore. Aliquando ter, sepius bis unoquoque anno diuersis in urbibus publici iuris fecerunt eum eruditi tum catholici, tum a cultu catholico Romano alieni. Itali, Galli, Germani, Hispani, Bataui, Angli hunc notis, quantum in iis fuit, illustrarunt. Attamen non eque omnes sunt utiles: adhuc aliquid, non solum ut textus  ab omnibus amanuensium mendis liber fieret, uerum etiam ut apprime mentem auctoris assequeremur, desiderabant doctiores quique; fatenturque  »nullam ex omnibus his editionibus esse omnino perfectam, omnibusque suis numeris et partibus expletam.« Equidem uetustissime loco tantum sunt mss. codicum, quos representant. Si enim exemplaria, ex quibus exprimuntur, truncata fuerunt et corrupta, procul dubio editum mancum est et imperfectum. Sic editio rarissima anni 1465 in multis deficit, quippe que ab uno tantum codice, eoque imperfecto, fuerit deprompta. Greca quandoque pretermissa sunt: sepius etiam absunt quidam uersus et commata.  Ita fere est de editis, que uulgata sunt prioribus istis temporibus. uix textus emendatus utcumque nobis suppetit ante Aldinas editiones ope et cura tum Baptiste Egnatii, tum Honorati Fasitellii. uerum ab eo tempore ad annum 1544, quo prodiit emendatior editio Coloniensis, uix ulla est, que lectori possit satisfacere.

XIX. Sed ad Lactantium planius intelligendum, propter uariam eius doctrinam, necessarie sunt annotationes. Atque primus omnium Xystus Betuleius integras elaborauit, que anno 1563, post eius mortem, Basillee uulgate fuerunt. Erasmus quidem iam anno 1529, in librum de Opificio Dei annotatiunculas ediderat, sicut et Willichius anno 1542.  Sed Betuleius uix mss. codicum rationem habuit. Eius note multo quam par est prolixiores, et ad eruditionis uarie ostentationem, non ad legentium utilitatem sunt elaborate. Michel Thomasius Taxaquetius melius aliquid molitus est: sed ieiune admodum usus est duobus antiquissimis Bononiensibus exemplaribus et uaticanis septem, que uiderat. Plane igitur et perfecte medicam manum omnibus Lactantiani textus uulneribus non adhibuit. Multo perfectior est Isei emendatio, que Cesene in Italia uulgata fuit in anno 1646, ex uaticanis duodecim codicibus expressa. Criticas non solum, sed etiam theologicas annotationes apposuit. Thysius paueas admodum, et nullius fere momenti notas textui Lactantiano aspersit; primusque mihi uisus est auctorem  nostrum corrupisse libri I, capite 15. Quam corruptelam amplexus est, atque longiori, quam par est, annotatione contra bonos mores ac ueritatem euangelicam defendit Galleus, ut pro usura propugnaret; nec eam emendare sategerunt Sparkius et Walchius. Galleus ipse, anno 1660, emendatiorem ac nitidiorem iuuenis molitus est Lactantii editionem, quam notis undique conquisitis, extraneis sepe, et ad controuersias, theologicas spectantibus illustrauit. Sparkius Galleo, etsi multo parcior, doctior tamen fuit. Cantabrigiensis editor fatetur, se iterum cudere Thomasianum textum. Cellarius quasdam, sed nec inutiles notas, nec indoctas adiunxit sat emendate sue editioni. Ioannes Georgius Walchius uix annos natus uiginti in Lactantio emendando specimen acris iudicii  edidit atque doctrine, qua nunc in patria illustrior habetur; mirorque in hac iuuenili etate opus senile non obiisse modo, sed et excogitasse. Christophorus Augustus Heumannus elegantem sane excudit, tum ob textus Lactantiani emendationem, quam tamen, ipso fatente, a Christophoro Cellario mutuatus est, tum ob suas notas, que singulare in arte critica studium, accuratamque diligentiam exhibent. Multo plura tamen, quam debuisset, glossemata excogitat in Lactantium a uiris parum litteratis inducta fuisse. Occurritne difficile aliquid, tunc subest illi cuiusdam additamenti suspicio, aut etiam querela, uerum sepissime falsa, utpote nullius fulta manuscripti codicis auctoritate? Tandem Ioan. Ludolphus Bunemannus in edendo Lactantio palmam aliis omnibus  preripuit. Tanta enim uariarum animaduersionum ubertas, diuersarum lectionum tam multiplex affluit copia, tam argutum iudicii enitet acumen in hac sua editione, ut nullus ante illum eo usque progressus fuerit. Sat ipsi non fuit tot mss. codices, tam multas uariasque conferre editiones; Scriptorem nostrum cum latine lingue principibus eque contulit, ut persuasum sit omnibus, Lactantium auctores inter ecclesiasticos dissertissimum fuisse. Hunc quippe ad quinquaginta duos mss. codices, uulgatosque quinquaginta quinque emendauit. Merito igitur magnam in Germania laudem ob emendatum Lactantium consecutus est uir eruditissimus. Miror tamen illum, adhibitis historicis annotationibus, ad optatam  metam opus tam eximium non perduxisse; cum iam fortis, iam ingentis cursus emensus esset spatium. Nil factu erat facilius: minus procul dubio laboris fuisset ex antiquis ea colligere, que apta sunt ad hunc auctorem explicandum; plus tamen scientie, plus contulisset ingenii.

XX. Quid alii in edendo Lactantio prestiterint, diximus; quid iam in hac editione prestemus, nostrum est enarrare. Quanquam de auctore nostro optime sit meritus Ioan. Bapt. le Brun, quedam tamen eius annotationibus addenda esse putaui. uix mihi creditum est huius editoris autographum Lactantianum, cum in mentem mihi uenit, ut quas ipse notas congesseram olim, in unum cum uariis lectionibus a Ioanne le Brun collectis copularem atque iungerem.  Hac ratione existimaui fieri posse, ut eruditorum omnium animaduersiones hec nouissima representaret editio, atque cunctarum instar esse posset. Alias, non omnes tamen, uerum selectas et utiliores conquisiui et elegi in Erasmo, Betuleio, Thomasio, Iseo, Galleo, Sparkio, Cellario, Walchio et Heumanno. At Isei editio cum raro uenum eat, eius tamen note sint erudite, et ad rationem theologicam sepius exarate, integras eas adiungere uisum est ad calcem prioris uoluminis, ne desiderent aliquid lectores in hac ultima Lactantii editione, que omnes alias uno quasi intuitu complectitur. Si ergo subiiciatur textui Lactantiano quedam annotatio historica aut critica, ne dubites, ea est Lengletii: si uero subsint lectiones uarie, eas, quibusdam tamen exceptis,  Ioanni le Brun adiudices. Hec est norma huius curas ab alterius opera secernendi. uerum que ad grammaticam, aliorumque scriptorum cum Lactantii uerbis collationem spectant, uix attigimus. Si cui porro necessarie forent note, uel potius disquisitiones in Lactantium theologice, eas uberrime dabit Domnus Nicolaus le Nourry, e congregatione S. Mauri Benedictinus, tom. II Apparatus ad Bibliothecam Sanctorum Patrum, a columna 571 ad 1172.

XXI. Attamen quosdam manuscriptos codices, editionesque nonnullas a Ioanne le Brun nusquam uisas conquisiui. Codicem unum eximium, etsi quadringentorum tantum annorum, suppeditauit exquisitissima Bibliotheca Eminentissimi cardinalis de Rohan, nusquam a theologis, imo nec a litteratis omnibus sine  laude nominandi. Codicem alium trecentorum et amplius annorum perhumaniter, ut solet, subministrauit R. P. Domnus Ludouicus Lemerault, Regie Sangermanensi Bibliothece prefectus: collationes quorumdam Italicorum manuscriptorum a Latino Latinio factas, que in eius Bibliotheca non leguntur, aliasque etiam a Petro Ciacconio collectas ultro commodauit D. Claudius Preuotius canonicus regularis ex regalis abbatie Genouefiane Bibliotheca desumptas. Duos codices ut ad me mitterentur benigne concessit insigne capitulum Cameracense, unum decimi uel undecimi, sed lacerum, alterum integrum decimi quinti tantum seculi. Quintum tandem habuimus ex Bibliotheca patrum Capucinorum conuentus sancti Honorati Parisiensis,  eiusdem fere scriptionis ac est Sangermanensis codex, paulo tamen recentiorem. Manu exaratum codicem Lactantii librorum de Ira et de Opificio Dei quadringentorum circiter annorum habet Ioan. le Beuf, Regie Inscriptionum ac Litterarum Academie socius. Hunc libenter utendum ad me misit, ex eoque aliqua decerpsimus. Manuscriptum quoddam Coloniense exhibet preclara et emendata editio anni 1544. Ad septuaginta igitur quinque codices, quos enumerabat Ioannes le Brun, additi sunt a me quinque, aut etiam sex alii.

Idem sit iudicium de pluribus, iisque rarissimis editionibus, quas non uiderat Ioan. le Brun, ac precipue de Sublacensi anni 1465, que omnium princeps est et primaria, quin etiam et rarissima; huius  quippe quinque uix reperias exemplaria: unum Rome, in Barberina Bibliotheca; alterum in Mogontinensis ecclesie archiuio litterario; tertium in eximio museo uiri clarissimi ac eruditi Claudii de Boze, utriusque Academie, tum Gallice, tum Regie Inscriptionum socii, atque Regiorum Numismatum scriniis prepositi: quartum exemplar Tiguri extat, in Bibliotheca Carolina; quintum tandem in Bibliotheca Schole Zwickauiensis  seruatur. Huius editionis uarie lectiones sigillatim hic edentur. Contulimus preterea hunc auctorem nostrum ad Parisiense editum anno 1513, quamuis ceteris minus emendatum. Sed magnopere attendimus editionibus Coloniensi anni 1544, Heumanniane anni 1736, atque aliis quibusdam, quas non inspexerat Ioannes le Brun.

 Iam metam laboris attingebam, cum mihi nuntiatum fuit a magne spei iuuenibus, doctissimi uiri Ioan. Georgii Walchii filiis, cum me Parisiis inuisere, uirum eque clarissimum ac eruditissimum, Io. Ludolphum Bunemannum, nouissimam anno 1739, uulgasse in Germania Lactantianorum operum editionem. Eam statim conquisiui, atque ex ea decerpsi non paucas annotationes, eas etiam, que huic nostre emendationi aduersantur. Illasque premisi textui Lactantiano in utroque huiusce editionis uolumine.

XXII. Huc usque de Diuinis tantum Institutionibus uerba feci: alia tamen opuscula edidit Lactantius, quorum plura uel interierunt, uel alicubi delitescunt. uerum quo putantur ordine elaborata esse, non abs re erit inquirere. Quod ut rectius  fiat, quid de scriptore illo dixerit S. Hieronymus , in medium est afferendum. »Firmianus, inquit, qui et Lactantius, Arnobii discipulus, sub Diocletiano principe accitus cum Fannio grammatico, cuius de Medicinalibus uersu compositi extant libri, Nicomedie rhetoricam docuit, ac penuria discipulorum ob grecam ciuitatem, ad scribendum se contulit. Habemus eius Symposium, quod adolescentulus in scholis scripsit Africe, et de Africa usque Nicomediam, hexametris scriptum uersibus, et alium librum qui inscribitur Grammaticus, et alium pulcherrimum de Ira Dei, et Institutionum Diuinarum aduersus Gentes libros septem, et eiusdem operis in libro uno ,  et ad Asclepiadem libros duos; de Persecutione librum unum; ad Probum Epistolarum libros quatuor; ad Seuerum Epistolarum libros duos; ad Demetrianum auditorem suum Epistolarum libros duos; ad eumdem de Opificio Dei, uel Formatione hominis librum unum. Hic extrema senectute magister Cesaris Crispi, filii Constantini, in Gallia fuit, qui postea a patre interfectus est.«

Ex his sancti Doctoris uerbis, aliisque documentis elici, non certo quidem, sed non improbabili coniectura potest, tempus quo unumquemque librum ediderit Lactantius. Iam is extremam senectutem erat adeptus, cum in Gallias missus est a Constantino, ut Crispum filium litteris erudiret, quod factum est, iuxta Eusebii Chronicon, circa annum 318. Hanc  senectutem extremam coniicere licet fuisse ad annum circiter septuagesimum. Ab annis igitur 318 si dempseris septuaginta, supersunt 248, quo ere christiane anno natus forsan est Lactantius noster.

At iuxta Hieronymum, hic, cum esset adolescentulus in scholis Africe, scripsit Symposium anno, ut puto, 268. Hoc deperditum crediderunt eruditi. At non semel illud edidit sub nomine Lactantii Heumannus; nec multum abnuit Bunemannus. Attamen hec enigmata Symposio cuidam a ueteribus tribuuntur, ut apprime notat Albertus Frabicius in Bibliothece Latine supplemento p. 271. Nihilominus tamen illud iterum excudi curaui tomo II huiusce editionis. Istud autem Symposium, opus quidem iuuenile, centum continet enigmata uersibus exarata, que prius uulgata  fuerant sub Symphosii uel Symposii, ignoti cuiusdam pete nomine: alique tamen editiones titulum preferunt: Celii Firmiani Symposii Pete.

Elegantius uero est Carmen de Phenice, quod acris eque ac limati iudicii uir, Nicolaus Heinsius, Lactantii fetum agnoscit et predicat. Idem censet Petrus Lambecius in eruditissimis de Bibliotheca Cesareo-uindobonensi Commentariis, l. II, cap. 8, p. 788. Ac doctiores quidam tum ante, tum post Lambecium, in eamdem loquuntur sententiam; atque multis in ms. sub Lactantii nomine legitur. Sic etiam habet codex Sangermanensis: »Ista carmina dicuntur esse Lactantii.« Que si sint scriptoris huius, illa circa annum 280 scripta sunt, cum iam in maturiorem etatem adoleuerat: nondum tamen Christo nomen dederat Lactantius.  Ea etiam dedimus tomo secundo nostre editionis.

At cum, Diocletiano imperante, ex Africa Nicomediam accitus fuerit Scriptor elegantissimus, ut rhetoricam doceret, atque , id est itinerarium suum, hexametris uersibus scripserit, mens mea est annum circiter 290 in Bithyniam aduocatum hunc fuisse. Diocletianus enim non est imperio potitus, nisi anno 284. Peractis autem in Europa bellis quibusdam, Asiam repetiit anno 189, a quo, ut puto, petierunt Nicomedienses, ut ad se uir ille disertissimus accerseretur. Id uero a solo poterant Imperatore exorare atque impetrare. Eodem forte tempore Grammaticum scripsit Lactantius. Uterque autem liber non inuenitur.

 Sed cum Christo fuerit postea mancipatus, ueram in Asia suscepit religionem, forsan anno 295, septem uel octo annis antequam in Fideles fureret persecutio. Hac seuiente, scripsit Lactantius libellum eximium de Opificio Dei, circa annum 310, ad Demetrianum quondam auditorem suum, ut quem litteris nichil aliud quam linguam instruentibus erudierat, ipsi non deesset honestioris rei, meliorisque doctrine preceptor . Hunc librum ita philosophice scripsit Lactantius, ut ex eo tamen facile Christianus mandata celestia hauriat. Obscurius nichilominus, ipso fatente , locutus est, quam decuit, idque pro rerum ac temporis necessitate, plura et meliora editurus, si indulgentia celitus uenerit. Que uerba procul  dubio seuientem indicant persecutionem. Tunc autem meditabatur Lactantius grandius quoddam uolumen contra philosophos, et de iis que ad uite beate statum spectant . Hic non obscure indicat Diuinas Institutiones, quarum libri priores contra Philosophos scripti sunt, ultimus de uita Beata disserit. Non igitur illas iam ediderat Lactantius, quod multo clarius elucet legentibus caput 20 libri de Opificio Dei.

Eodem forsan tempore scripsit ad Demetrianum ipsum Epistolarum duo uolumina, que, sicut et alie eius epistole, interciderunt: quasdam tamen, desinente, seculo XuI, uiderat Hadrianus Iunius in Egmundani monasterii Bibliotheca, ms. codicibus olim refertissima . At iam ab anno 1573 sublati erant hi duo libri, quos Iunio abbas huiusce monasterii tunc ostenderat.

In eadem forte persecutione multas scripsit Lactantius Epistolas ad Asclepiadem. Huic sane cum elegantissimo scriptore nostro consuetudo intercesserat et familiaritas. Sicut enim Asclepiades, ceterum uix notus, sed aut Grecia, aut Asia oriundus, ut nomen indicat, ad Lactantium librum nuncupauerat de summa Dei Prouidentia ; uicissim ipsi duos libros Lactantius inscripsit. uerum hi utique perierunt.

Sedata Diocletianea persecutione, pace composita, christianis in integrum restitutis, Lactantius librum de Mortibus persecutorum scripsit, anno, ut uidetur,  315. Idque non solum post pugnam ad Campum Serenum descriptam capite 47, qua superatus est a Licinio Maximinus, die primo maii anni 313, imo post edictum de restituenda Ecclesia, quod die decimo tertio iunii proponi iussit Licinius, ut habetur cap. 48, uerum etiam post mortem, qua ualeria anno 315 mulctata fuerat: quod legitur cap. 51. Hunc libellum de quo iterum dicemus initio alterius uoluminis, ab annis mille deperditum, repertumque in Biblotheca Colbertina, primus anno 1679 edidit Stephanus Baluzius, mandante illustrissimo uiro Ioanne Baptista Colbert, regi a sanctioribus secretis, et summo erarii administro. Singularis huius in orbe christiano codicis, qui cum reliquis omnibus Colbertinis in Regiam  uenit Bibliothecam, copiam mihi fecit, insito quodam uel innato potius quo est in rem litterariam amore Claudius Sallier, Regie Bibliothece prefectus alter. Codicem hunc cum editis iterum conferendum esse duxi, et quedam rursus  a multis, iisque uiris eruditis, pretermissa annotaui. Ita ut etiam expresserim in notis que fuerint amanuensis errata. Ea enim sepissime doctioribus dant locum, nouam ac utiliorem aut elegantiorem fingendi interpretationem. Sed ne aliquid deesset huic nostre editioni, commentarios, quos in Ultraiectinam anni 1692 congesserat Paulus Bauldri, eos omnes, nullo dempto, recudi curauimus. Idque tanta fide ac diligentia, ut eorum etiam notationes censorias, quibus grauius quam decet in Doctrinam catholico-romanam  incurrunt, non pretermiserim, addita nichilominus quadam, ubi opus est, animaduersione, qua in annotatorem reiicitur error. Ad quid enim iste tam intempestiue excursiones, ubi de historia, non de rebus agitur theologicis? Hac ratione nostram in editionem ea omnia contulimus, que prius undique sigillatim conquirere erat necesse, ut integra Lactantii opera, uariosque in ea commentarios sibi compararet lector eruditus.

Crispus, anno 317, etatis uigesimo, Cesar factus est a Constantino patre. Tunc in Galliis uterque erat, quo accitus fuit Lactantius, qui filium imperatoris litteras edoceret humaniores. Atque ab eo tempore non solus ego multis ductus rationibus opinor editas fuisse Diuinas Intitutiones, uerum in eamdem loquuntur  sententiam Antonius Pagius , Tillemontius , Nicolaus le Nourry , Remigius Ceillier , uterque Benedictinus, Ioannes Baptista le Brun, aliique bene multi, quibus est persuasum Lactantium hunc librum edidisse postquam percrebuit Liciniana persecutio, que seuire non cepit nisi anno 320. Nolim tamen diffiteri Lactantium multa prius de re christiana in arcanis tabellis scripto annotasse, ut opus hoc tam arduum, tam difficile non solum adoriretur, sed etiam ad optatum perduceret exitum uix enim aliter fieri potuit. Institutionum uero duplicem a Lactantio uulgatam fuisse editionem, non Thomasius  modo , sed et Baluzius ipse , et Heumannus  monuerunt; apud quos leges, tristibus quidem temporibus scriptas esse Diuinas Institutiones, letioribus autem emendatas, auctas et Constantino dicatas. Bis, inquit Heumannus, Lactantius hoc opus edidit, prius ante regnum Constantini, iterum eo rerum potito. Ex hac forsan duplici editione emanarunt, non equidem omnes, sed quedam lectiones uarie, que laboris non minimum facessere, tum doctis Lactantii editoribus, tum eruditis quibusque. Non enim aduersatur scriptori etiam diligentissimo, nec abhorret  a ratione, ut suas ipse retractet lucubrationes. Felicior sane atque suauior multo est emendatio propria quam aliena.

At liber iste uaria et multiplici cum refertus sit doctrina, ad eius lectionem, ut plane intelligatur, uigilans ac singularis adhibenda est opera. Multi autem terrentur assiduo et acriori studio. Hinc Epitome prodiit, postulante Pentadio, siue is frater Lactantii fuerit, siue christianus quidam et amicus, quem loco fratris Lactantius habebat. Pentadius ille eiusdem fortasse generis erat, atque alter huiusce nominis, qui Constantio imperatori intimis fuit a secretis. Istud enim nomen parum uulgare est apud antiquos. Ita porro suas Institutiones angustioribus constrinxit terminis auctor noster, ut mentes instruat,  nec tamen prolixitas pariat fastidium, sicut nec breuitas obscuritatem. Quamuis autem eamdem ibi Diuinarum Institutionum tradiderit doctrinam, quam alibi passim, eam nichilominus iisdem uerbis non explicat. Sicuti nonnulla pretermisit intacta: ita plurima, ueritatis explicande causa, interdum adiicit. Hinc facile ad scribendum, hinc uarium aptumque ad omnia exhibet ingenium. Huius autem Epitomes pars maxima iam a tempore sancti Hieronymi desiderabatur; quam tamen integram fere ex codice ms. Regie Taurinensis Bibliothece edidit Parisiis, anno 1712, uir doctissimus Christophorus Mattheus Pfaffius, Tubingensis Academie cancellarius. Cuius libri apographum ad me, deprecante eruditissimo Ioan. Daniele Schepflino, historiarum et eloquentie professore  publico in Argentoratensium uniuersitate, misit Pfaffius, atque in eo quedam non exigui momenti obseruaui. Ne putes tamen statim post editas Institutiones Epitomen fuisse perscriptam: plures enim elapsi sunt anni opus inter utrumque. »Quamquam, ait Lactantius , Diuinarum Institutionum libri, quos iampridem ad illustrandam ueritatem religionemque conscripsimus, etc.« Quemadmodum hec uerba, »non ita pridem,« paucos annos, sic ea »iampridem,« que Lactantius habet, longius temporis significant interuallum. Libens ergo crediderim anno 325 aut 326 editam fuisse Epitomen.

At interea, forte anno 324, plures alios per otium libros edidit scriptor disertissimus, illum precipue qui de Ira Dei inscribitur, quem editurum se premonuerat  : »Seponatur, inquit, locus de Ira Dei, quod et uberior est materia, et opere proprio latius exequenda.« Hoc uero contra Epicureos probat, Deum summe iustum ob malam hominum mentem, perpetrataque ab iis delicta, imponere penas sontibus, sicut bene merentes promissis donat muneribus. Hunc librum non pulcherrimum modo, sed et docto pariter et eloquenti sermone conscriptum, recte S. Hieronymus habet ut Epitomen Dialogorum Ciceronis. Qui utinam eximie et eleganter in Gallicam linguam uersus a Ioanne Fr. Dreux du Radier, regis a consiliis, in tractu Thymarensi pretore speciali, mox prodeat in lucem, sicut et ipse spem nobis fecit.

 Circa eadem tempora scripsisse mihi uidetur Lactantius Epistolarum ad Seuerum libros duos. Seuerus autem ille Hispanus erat, atque unus ex maioribus Aquilii Seueri, de quo ait S. Hieronymus : »Aquilius Seuerus in Hispania, de genere illius Seueri ad quem Lactantii duo Epistolarum scribuntur libri.« At Nicomedienses sicut et Bithynos inter et Hispanos nichil, multum uero Galliam inter et Hispaniam erat negotii. Hinc coniicere licet has Epistolas a Lactantio editas fuisse, dum in Gallia morabatur. Eadem porro dicerem de libris quatuor Epistolarum ad Probum, cuius nomen non Asiaticum, sed Romanum est, uel forte Gallicum. Ad eum enim in Gentis gratiam atque laudem Lactantius his in Epistolis de Gallis preclara quedam profert,  testante S. Hieronymo . »Galli, inquit Lactantius, a candore corporis Galate nuncupantur, et Sibylla sic eos appellat. Quod significare uoluit peta, cum ait: Tum LACTEA colla auro innectuntur, cum posset dicere CANDIDA. Hinc utique Galatia prouincia, in quam Galli aliquando uenientes, cum Grecis se miscuerunt; unde primum ea regio Gallo-Grecia; post Galatia, nominata est.« Hec tamen, non diffiteor ipse, leuior est coniectura; uerum ab aliis certiora, melioraque sunt expectanda.

XXIII. Iam diximus de omnibus Lactantii libris, tum extantibus, tum deperditis, quos enumerat sanctus Hieronymus; sed parum nobis cure est de promissis operibus, que nusquam forsan extiterunt, quale illud est aduersus Iudeos , cuius ueterum nullus meminit. Sic etiam pollicitus fuerat Disputationes contra omnes mendaciorum sectas . Quod utrumque onus multo grauius erat, quam ut illud feliciter sustinere posset auctor elegantissimus, at in Scripturis sacris non satis exercitatus, nec integre uersatus in Ecclesie doctrina. Nec plus curamus eos libellos quos suppositos appellamus. Memorant doctiores quidam librum de Spectaculis , quem dicunt sub nomine Lactantii ex ms. editum esse uenetiis, anno 1705. Huius copiam mihi facere, imo nec certam habere notitiam potui ex illustrissimorum  uirorum, atque etiam bibliopolarum litteris uenetias missis. Unde merito hanc editionem fabulam esse putamus, cum uiro clarissimo Io. Ludolpho Bunemanno in Miscellaneis Lipsiensibus, tomo III, pag. 136.

Iam anno 1570 monuerat Michel Thomasius in Antuerpiensi sua editione, carmen de Pascha non esse Lactantii, sed uenantii Honorii Clementiani Fortunati, presbyteri Italici uI seculo, testante ms. codice Bibliothece uaticane, in quo leguntur pemata huius uenantii Fortunati, qui postea fuit Pictauiensis episcopus. Alii uersus de Passione Domini ignotum prorsus habent auctorem, at non Lactantium. Hec nichilominus carmina edidimus, ne forte querantur morosi  quidam lectores, putentque truncam esse ac imperfectam nostram editionem.

Quamuis autem antiquiores Lactantiani codices uno contextu scripti sint sine ulla nec sectionum, nec capitum, sed solummodo librorum distinctione: receptam tamen adhibuimus in capita diuisionem, summariis additis, ut cuncta legentibus clariora fiant. Medii eui exemplaria, quale illud est eminentissimi cardinalis de Rohan, sectiones multas habent; nullas reperire est in uetustissimis Regiis et Cameracensi, nec etiam in Sangermanensi; at codex patrum Capucinorum qui recentior est, uulgatis capitibus distinguitur.

Dictu inutile putaui de stylo Lactantii longius disserere. Sat est obseruasse cum S. Hieronymo aliisque uiris doctissimis, scriptorem hunc disertissimum  Ciceronis eloquentiam referre. Nusquam eius turget, raro assurgit oratio; sed cum lenitate quadam equabiliter profluit, non tamen sine neruis et uiribus: tam est accurata, tam fortis, ut nulla sit aptior ad persuadendum, sed sine iudiciali asperitate, et sine sententiarum forensium aculeis. Puro studet eloquio, perspicuo atque elegenti; sequiturque hanc Ciceronis ipsius normam, »Pacatiorem philosophorum rationem esse, oratorum uero pugnatiorem.« In uocum dispositione tantam sectatur suauitatem, ut etiam apud eloquio potentes Cicero christianus audire mereatur, et Romani Oratoris ingenium omnino  sapiat. Habet tamen uerba quedam peregrina, sed ea uel sunt illius seculi quo uixit Lactantius, uel Africane terre solum redolent. Sic Tertullianus, sic SS. Cyprianus, Augustinus et Fulgentius, eque ac Lactantius Africani, uerbis quibusdam utuntur insolitis et barbaris. Ea porro in rerum indice diuerso, id est, Italico charactere edi curauimus.

In hac uero editione, que textum Lactantianum sine typographico errore representat, noluimus auctoris huius uerbis admiscere litteras aut signa, que notas indicarent, ne rerum series perturbetur, neue immutetur orationis ordo; ne tandem frequentiores notule textui permiste, attentum lectoris animum retardent, alioque auertant. Satis esse duximus initio cuiusque annotationis apponere uoces que forent  in gratiam minus eruditi lectoris planius explicande.

Hec de nostra sufficiat obseruasse editione, in qua excudenda uicem suam implet Ioannes de Bure, bibliopola, ut doctis emptoribus fiat satis, tam in charta eligenda, quam nitidioribus adhibendis characteribus.

Ceterum si quid forte in notis dictum fuerit a nobis aduersus sancte, catholice, apostolice et Romane Ecclesie scita, cuius iudicio hec nostraque omnia subiecta sunto, illud indictum omnino esse uolumus, parati emendare, ubi opus erit.





LACTANTII uITA.

 Lucius Celius uel Cecilius FIRMIANUS LACTANTIUS, non in Italia, sed in Africa potius natus esse recte creditur. Ibi enim etiam adolescentulus preceptore usus est Arnobio. Nec mos fuit umquam Romanorum aut Italorum Africam petere, ut eloquentiam aut scientias edocerentur; imo Afri in Italiam disciplinarum aut artium discendarum ergo immigrabant sepissime. Tunc autem Sicce  rhetoricam docebat Arnobius, quem non equauit modo, sed etiam uicit dicendi suauitate Lactantius, ita nominatus a lactea, ut aiunt, eloquentia. Circa annum 290, Nicomediam accitus est sub Diocletiano, ut litteras oratorias doceret. Testatur itaque hunc S. Hieronymus  , id est, Itinerarium suum ex Africa Nicomediam usque hexametris uersibus descripsisse. Illum ethnicis parentibus fuisse prognatum, atque eorum errores cum lacte simul hausisse colligitur ex eo, quod de se ipse dicat, Epitomes capite 48, paulo ante finem: »Nos qui sumus ex Gentibus;« et initio capitis 2 de Ira Dei: »Liberati ab errore quo implicati tenebamur, formatique  ad ueri Dei cultum, iustitiam disceremus.« Sic et libro uII, capite ultimo ait: »Abiectis erroribus, quibus antea tenebamur, ad eterna celestis thesauri premia dirigamur.«

Quo uero tempore ad christianam religionem accesserit, certo non constat; forte tamen anno 295, ut iam diximus. Nihilominus sat nobis est asserere, illum ante inceptam sub Diocletiano, anno scilicet 303, persecutionem celeste lumen attigisse. Id colligitur ex hoc Diuinarum Institutionum loco : »Cum presente me, inquit, ac dolente, sacrilegas litteras suas explicassent,« duo philosophi acerrimi christianorum aduersarii.

Litteris humanioribus a teneris annis probe fuit excultus Lactantius, cuius precox ingenium testatur Symposium, quod adolescentulus scripsit in scholis Africe. Illud autem non putamus esse, quod tamen post Heumannum et Bunemannum edidimus: opus sane iuuenile uel etiam puerile, in quo centum quedam explicantur enigmata. Forsan antequam christiane militie nomen daret, Carmen de Phenice uulgauit, quod, teste Heinsio aliisque uiris doctis, sat est elegans, ut ascribi Lactantio possit, eique reuera ascribitur quibusdam in manuscriptis.

Quamuis eloquentie daret operam, rhetoricamque  doceret, forum tamen nusquam attigit, sed, ipso fatente, ad argutam malitiam iuuenes erudiebat; quod et Quintilianus multo ante Lactantium fecit, sicut testantur eius Declamationes. Ut autem tempus tereret, otiumque dulce honestaret, se propter discipulorum penuriam ad scribendum contulit, etiam suscepta religione christiana. Hinc emanarunt opera quedam ab eo uulgata, de quibus supra diximus Prefationis nostre p. XIu . Post adeptam ueritatem Nicomedie commoratus est Lactantius ad annum usque 317; ibi ergo fuit toto decennio, quo seuiit odiosa principum crudelitas. Quid hac furente fecerit, qua ratione ipse christianus in tam horrida tempestate catenas aut uincula effugerit, ignotum omnino est. Ille fortasse a principibus ac presidibus non christianus,  sed philosophus potius habebatur. Sic enim de christianis ait ipse : »Quo philosophi nostre secte, quam tuemur, instructiores doctioresque in posterum fiant.« His interim elegantissimum librum scripsit de Opificio Dei, stylo tamen mere philosophico, aliosque nonnullos; atque consilium tunc iniit contra philosophos omnes disputandi, ut uanas eorum refelleret opiniones, ueritatemque exponeret ac propugnaret: non autem istud eo tempore ad prosperum adduxerat exitum. Anno uero 317 desinente, in Galliam, Nicomedia relicta, accersitus est, ut Crispi, magne spei principis, filii Constantini natu maximi, iuuenilem etatem nobilioribus artibus ac scientiis informaret. Tunc enim solum uigesimum etatis annum attigerat Crispus,  cum a patre Cesar factus est, anno 317, kalendis martiis, ut testantur Idaciani Fasti.

Huius tam preclari, nobiliorisque muneris nusquam in scriptis suis meminit Lactantius; tante modestie fuit uir ille eruditissimus! Crispus autem, quamuis iuuenis, moderatam tamen studio litterarum nauabat operam, ac eodem tempore ita in gerenda  republica erat occupatus, ut exercitibus preesset, consul eligeretur annis 318, 321 et 324, Francorum uictor anno 320, atque Licinii anno 323, fuerit. Hinc uideas illud officium Lactantii litterarium, egregium quidem, at nec seruile, nec domesticum, nec tandem ita perpetuum fuisse, ut a scribendo deterreretur. Tunc ergo molitus est Diuinarum Institutionum opus, quod prius non modo fuerat meditatus, sed ad quod etiam extruendum eruditas animaduersiones, prout tempora dabant, priuatis chartis haud dubie consignauerat.

Alia etiam edidit, de quibus iam egimus in Prefatione. uerum ab eo tempore quo Crispum adiit, nil de Lactantio nec sui, nec sequentium temporum notant historici. Id solum obseruat Eusebius uirum  hunc, quem eloquentissimum, quem doctissimum appellat, adeo ab aulicis abhorruisse deliciis, uitamque tanta in egestate degisse, ut sepe etiam necessariis indigeret, quod est eius in christiana religione inconcusse constantie argumentum. Talis sane erat Lactantii penuria antequam Crispo Cesari foret addictus. Nec mirum igitur si tanto animo, si tanta cura laudes effundat in paupertatem euangelicam. Dubitetne quispiam, quin Cesaris preceptor, quem tanti faciebat Constantinus Magnus, princeps beneficus ac liberalis in omnes, sanctissime uixerit, qui opes, qui dignitates, qui honores aliaque bona calcauit mortalia: qui denique Crispum discipulum sic instituit, ut hunc Eusebius Cesariensis principem optimum et Deo charum appellauerit.

 Quo anno, uel qua in urbe obierit Lactantius, omnino incertum est: facile tamen assentior uiris doctissimis Christopho Browero et Aegidio Bucherio, qui tradunt, eum Treuiris non solum extremam egisse senectutem, sed et supremum diem obiisse, qua in urbe diu moratus fuit Crispus, ad quem fuerat ex Asia accitus auctor noster.





INSIGNIUM uIRORUM TESTIMONIA DE L. CAECILIO FIRMIANO LACTANTIO.


 EUSEBIUS Cesariensis, in Chronico, Iu seculo:

Crispum Lactantius latinis litteris erudiit, uir omnium suo tempore eloquentissimus, sed adeo in hac uita pauper, ut plerumque etiam necessariis indiguerit, nedum deliciis.


S. HIERONYMUS, de Scriptoribus eccl., u seculo:

Firmianus, qui et Lactantius, Arnobii discipulus,  sub Diocletiano principe accitus cum Flabo [15Kb] grammatico, cuius de Medicinalibus uersu compositi exstant libri, Nicomedie rhetoricam docuit, ac penuria discipulorum ob Grecam uidelicet ciuitatem, ad scribendum se contulit. Habemus eius Symposium, quod adolescentulus scripsit Africe, et de Africa usque Nicomediam, hexametris scriptum uersibus, et alium librum qui inscribitur  Grammaticus, et alium pulcherrimum de Ira Dei, et Institutionum Diuinarum aduersus Gentes libros septem et eiusdem operis in libro uno  [16Kb] et ad Asclepiadem libros duos; de Persecutione librum unum; ad Probum Epistolarum libros quatuor; ad Seuerum Epistolarum libros duos; ad Demetrianum, auditorem suum, Epistolarum libros duos; ad eumdem, de Opificio Dei, uel formatione hominis librum unum. Hic extrema senectute magister Cesaris Crispi, filii Constantini, in Gallia fuit, qui postea a patre interfectus est.


Idem, Commentar. in Eccles. cap. X:

Firmianus quoque noster in preclaro Institutionum suarum opere . . . de uirtutibus et uitiis plenissime disputauit.


Idem, in cap. Iu Epistole Pauli ad Ephesios:

Firmianus noster librum de Ira Dei docto pariter et eloquenti sermone conscripsit, quem qui legerit, puto ei ad ire intellectum satis abunde posse sufficere.


Idem, in epistola 13, ad Paulinum:

Lactantius quasi quidam fluuius eloquentie Tulliane,  utinam tam nostra confirmare potuisset, quam facile aliena destruxit.


Idem, in epistola 83 , ad Magnum:

Septem libros aduersus Gentes Arnobius edidit, totidemque discipulus eius Lactantius; qui de Ira quaque et Opificio Dei duo uolumina edidit: quos si legere uolueris, Dialogorum Ciceronis in eis reperies.


EUCHERIUS episcopus, in epist. ad ualerianum, u seculo:

Et quando clarissimos facundia, Firmianum, Minutium, Cyprianum, Hilarium, Iohannem, Ambrosium, ex illo uolumine numerositatis euolueris.


HONORIUS, Augustodun. presbyter, de Luminaribus Ecclesie, siue de Scriptoribus eccles., XII seculo:

Firmianus, qui et Lactantius, Arnobii discipulus, scripsit in scholis Africe Itinerarium hexametris uersibus, et alium librum, qui inscribitur Grammaticus, et alium pulcherrimum de Ira Dei, et Institutionum diuinarum aduersus Gentes libros septem; ad Asclepiadem duos; ad Demetrium , auditorem  suum, Epistolarum libros septem; de Persecutione unum; ad Probum epistolarum libros quatuor; ad Seuerum Epistolarum libros duos; ad Demetrianum de Opificio Dei, uel Formatione hominis, librum unum. Hic magister Cesaris Crispi, filii Constantini, fuit.


ABBAS TRITHEMIUS, de Scriptoribus ecclesiasticis, Xu seculo:

Firmianus Lactantius, Arnobii rhetoris quondam auditor, atque discipulus, uir in secularibus litteris abundanter doctus, diuinis Scripturis nobiliter institutus ita, ut in arte dicendi post Ciceronem facile obtinuerit principatum, rhetoricen primum Nicomedie, deinde Rome  sub Diocletiano ab eo uocatus gloriose docuit. Et cetera, ut supra.


RAPHAEL uOLATERRANUS, Antropol., lib. XuI, ut sup., Xu seculo.


FRANCISCUS PETRARCHA, Epistolarum Senilium lib. I, epistola 4, ad Ioannem Boccacium, XIu seculo:

De secundo autem, et de utroque quamuis, ut uides, maximi sint auctores, quid tamen uir doctus et eloquens Lactantius Firmianus hinc senserit, non alienum  uidetur inserere, etc.


Et ibidem paulo infra:

Quid uero si quid tale Lactantio dictum esset? Quid si dictum, et creditum Augustino? Dicam quod in animo est, neque ille tam ualide peregrinarum superstitionum fundamenta conuelleret, neque iste Ciuitatis Dei muros tanta arte construeret.


 Idem, Inuectiuar. in medic. lib. primo, ad fin.:

Audi ergo quid Lactantius uir et petarum et philosophorum notitia, et Ciceroniana facundia, et quod cuncta transcendit, catholica religione clauissimus primo suarum Institutionum libro ait.


Et de Otio religiosorum lib. primo:

Atque in primis Lactantium Firmianum, qui omnem deorum scenam, turpesque latebras scelerum aperiens, totam rei seriem, qui fuerint, quid egerint, qui mores, que uita, qui exitus, que sepulcra, operosissima disputatione complectitur.


Et libro secundo:

Lactantius Firmianus et ipse magnus uir in eo libro, quo, Gentilium erroribus exarmatis, fidem nostram, quantum quiuit, armauit, omnemque hanc deorum scenam mira et laudabili curiositate detexit, inque hoc idem opus Augustino atque aliis sequacibus uiam fecit, etc.


Et paulo infra:

Accessit sacer nominandus Ambrosius, accessere Hieronymus,  Gregoriusque, nouissimus oris aurei Ioannes, et exundans lacteo torrente Lactantius. In hoc pulcherrimo comitatu Scripturarum sacrarum fines, quos ante dispexeram, uenerabundus ingredior, etc.


Idem, Rerum Memorabilium lib. primo, in M. uarrone:

uir fide pius, eloquioque sacer Lactantius Firmianus, etc.


IOANNES FRANCISCUS PICUS, lib. de Stud. diuine atque humane philosoph., cap. 7, Xu seculo:

Quis apud nos non uideat esse Ciceronem, sed christianum, hoc est aliquem, qui eum ad lineam unguemque expresserit? Quis enim non aduertit Lactantium Firmianum equasse ipsum, et forte precelluisse in eloquendo?


Idem, lib. III Epistolar., epistola 10:

Lactantius Ciceronis stylum effigiauit, aut, ut quibusdam placet, supergressus est. Mihi uidetur rebus et sententiis crebrior, nec numeris iniucundior, nec fili equabilitate et candore posterior: has quippe uirtutes  maximis uiribus et emulatus et assecutus est: hunc nec equales, nec posteri momorderunt; nemo elumbem et fractum, Asianum, et redundantem nemo causatus est.


LEONARDUS ARETINUS, in epistola ad Constantiam Sfortiam, Xu seculo:

Maxime uero inter omnes, qui de christiana ueritate scripserunt, longe eminet, et excellit nitore quodam ac copia Lactantius Firmianus, uir omnium christianorum procul dubio eloquentissimus, cuius libros lege, queso, si litteras amas.


L. CeLIUS RHODIGINUS, Antiquarum Lect. lib. uI, cap. 18, Xu seculo:

Lactantius inter christiane ueritatis assertores eloquentia maxime illustris.


Idem, libro IX, cap. 12:

At ego, o Lactanti, non te quidem dementem dixerim, cum et prudenter et docte scripseris non parum multa.


Et paulo post ibidem:

Hoc fuisse tibi propositum, uir doctissime, et de Christiana ueritate optime merite, malim credere, etc.


IOANNES LUDOuICUS uIuES, ualentinus, ad finem  libri tertii de Tradend. Discipl., XuI seculo:

Christianorum omnium facundissimus est Lactantius: sonum habet plane Ciceronianum.


Et libro quarto:

Ad efficacem rationem argumentandi Aristoteles, ad ciuilem Ciceronis Dialogi et Lactantius primas partes feret.


 Et libro quinto.

Iudicium porro, ut quod est in prudentia naturale, doceri non potest, elimari et excoli potest; primum lectione eorum auctorum, qui plurimum bono illo ualuerunt Platonis, Aristotelis, Demosthenis, Ciceronis, Senece, Quintiliani, Plutarchi; ex nostris autem Origenis, Chrysostomi, Hieronymi, Lactantii, etc.


IOANNES BAPTISTA PIUS, Annotat. c. 98, XuI seculo:

Lactantius Firmianus maximus religionis uere propugnator.


GREGORIUS GIRALDUS uERONEN., Dialogo quinto de Hist. petarum, XuI seculo:

Eodem quo Iuuencus tempore fuit et Lactantius Firmianus, unus eloquentie Ciceroniane inter christianos precipuus emulator, qui preter ea, que multa soluta oratione scripsit, et que passim in manibus habentur, uersus quoque composuit, etc.


FRANCISCUS FLORIDUS, Subseciuarum Lect. lib. II, cap. 4, XuI seculo:

 Lactantius Firmianus, Arnobii auditor, Latinorum omnium, qui theologica tractarunt, citra controuersiam eloquentissimus, nostreque religionis assertor acerrimus, celeberrimi, dum uiueret, nominis propter singularem excellentiam a christiane pietatis cultoribus habitus est, editisque non paucis elegantissimis, magnaque eruditione refertis lucubrationibus, quarum bona pars doctorum manibus teritur, pars uero commune cum ceteris Romanorum scriptis naufragium passa est, sic in omnium ore uersatur, quasi qui unice cuncta philosophorum dogmata christianis ex diametro aduersantia optimis rationibus peruertens, et grauissimis sententiis, et  styli candore unice sit commendandus. Quamobrem fuerint licet, qui alias theologie partes facilius, quam ille, atque etiam argutius excoluerint, in iis tamen, que ad confutanda Gentium  placita spectant, nemo ad hanc diem extitit  qui cum Lactantio longo interuallo sit conferendus; uel quia rerum uerborumque pondere, ac efficaci quadam nature ui susceptum contra munitissimas ethnicorum sententias munus egregie obit, uel quia paucis uerbis plurima complectitur, semper  sibi instans, nullasque sordes, ut alii complures faciunt, secum trahens. Quod nisi tam eximius auctor plurima scripsisset, in quibus uix credas uirum tam curiose in sacris pro fanisque litteris uersalum labi potuisse, eum unum ex omnibus latinis Scriptoribus maxime deligendum censerem, qui pueris in manibus semper esset, ut eodem tempore illi ex unius lectione, et christiane fidei rudimenta, et Romani sermonis puritatem discerent, etc.


 GULIELMUS CANTERUS, Nouar. Lect. lib. III, cap. 30, XuI seculo:

Quem inter Grecos theologos locum Nazianzenus Gregorius obtinet, eum inter Latinos fere Firmianum Lactantium tenere non immerito quis iudicet.

Non ex re putauimus ultra progredi: sat est monuisse, neminem inter nostrorum temporum scriptores esse, qui Lactantii nostri cum laude non meminerit. Quamuis eum non inculpatum omnino habeant eruditi, eius tamen multiplicem doctrinam, uariam in re profana eruditionem, summam tandem eius eloquentiam predicant omnes.





SYNTHESIS DOCTRINAE LACTANTII.

 Quoniam plus opere in falsis refutandis quam in ueris confirmandis posuit Lactantius, ideo panca fidei nostre capita plene ab eo sunt exposita: pleraque tantum attigit; plurima non intellexit. Ex iis que plenius aliquanto ab eo sunt declarata, est doctrina: de religione christiana, de Deo in genere, de Prouidentia, de uero Dei Cultu interiore.

Religionis christiane partes, adiuncta et effecta preclare persecutus est. Partes duas esse statuit religionis: agnitionem Dei et cultum . Adiuncta religionis Scriptura sacra comprehense hec explicat: ueritatem, perspicuitatem, antiquitatem, simplicitatem. ueram esse religionem christianam ex eo probat, quod prophetarum uaticinia fuerint impleta, quod prophete fallere non potuerint . Quod apostoli non tantum pro fide mortem subierint, sed etiam morituros esse se et scierint, et predixerint . Quod Christiani non errent in uite sue actibus omnibus, unde probabile sit eos nec in ipsa summa, hoc est, in religione, errare . Quod Christianorum numerus in ipsa persecutione augeatur: quod iidem dilacerentur uariis tormentorum generibus, et inter fatigatos carnifices inuictam teneant patientiam, unde et uulgus colligat, nec consensum tam multorum,  nec perseuerantiam morientium uanam esse, nec ipsam patientiam sine Deo tantos cruciatus posse perferre .

Perspicuitatem religionis scripte asserit . Num igitur, inquit, Deus et mentis et uocis et lingue artifex diserte loqui non potest? Immo uero summa prouidentia carere fuco uoluit ea, que diuina sunt, ut omnes intelligerent que ipse omnibus loquebatur.

Antiquitatem Scripture siue religionis nostre elicit ex prophetarum etatibus , ubi antiquiores, inquit, etiam Grecis scriptoribus prophete reperiuntur. Errorem igitur suum sentiant, qui sacram Scripturam coarguere nituntur tamquam nouam et recens fictam, ignorantes ex quo fonte sancte religionis origo manauerit.

Simplicitate Scripture docet multos offendi , sed iniuria. Nec enim decebat aliter, quam nude et breuiter eam tradi, ut cum Deus ad hominem loqueretur, non argumentis assereret suas uoces, tanquam fides ei non haberetur; sed loqueretur quasi rerum omnium maximus iudex: eius est non argumentari, sed pronuntiare uerum .

Effecta religionis christiane, que quantaque sint, pulchre explicat . Da mihi, inquit, uirum, qui sit iracundus, maledicus, effrenatus: paucissimis Dei uerbis tam placidum, quam ouem reddam. Da cupidum, auarum, tenacem: iam tibi eum liberalem dabo, et pecuniam suam plenis manibus  largientem. Da timidum doloris, ac mortis: iam cruces, et ignes, et taurum contemnet. Da libidinosum, adulterum, ganeonem: iam sobrium, castum, continentem uidebis. Da crudelem et sanguinis appetentem:  iam in ueram clementiam furor ille mutabitur. Da iniustum, insipientem, peccatorem: continuo et equus, et prudens, et innocens erit.

Postremo de intelligentia religionis christiane preclara eius uox est: Homo per se ipsum peruenire ad hanc scientiam non potest, nisi doceatur a Deo .

De Deo satis pure docuit, nempe quid sit, qualis sit, et quod unus sit. Deus illi est eterna mens ex omni parte perfecte consummateque uirtutis . Idemque eternus et humanis sensibus incomprehensibilis; sic enim scribit, lib. II, cap. 9: »Solus Deus est, qui factus non est; et idcirco destruere alia potest, ipse destrui non potest: permanebit semper in eo quod fuit, quia non est aliunde generatus, nec ortus, nec natiuitas eius ex aliqua re pendet, que illum mutata dissoluat. Ex se ipso est; et ideo talis est, qualem se esse uoluit, impassibilis, immutabilis, incorruptus, eternus.« Et lib. II, cap. 5:  »Dei principium, quoniam non potest comprehendi, ne queri quidem debet. Satis est homini ad plenam perfectamque prudentiam, si Deum esse intelligat, cuius intelligentie uis et summa hec est, ut suscipiat et honorificet communem parentem generis humani, et rerum mirabilium fabricatorem.« Porro esse Deum unum, erudite probat lib. I, a cap. 3 usque ad 8: argumenta uideantur in Analysi.

Huius Dei filium Christum hinc inde profitetur, quem et Deum, et hominem esse, lib. Iu, cap. 13, confirmat. Huius consilio et opere usum in fabricatione mundi Deum, lib. Iu, cap. 6; hunc rectius dici a Grecis, quam uerbum a Latinis, lib. Iu, cap. 9; hunc cum uoce ac sono ex Dei ore processisse, eiusdem lib. cap. 8, scribit auctor. Epitheta Christo hec tribuit: nominat eum legatum, et nuntium, et sacerdotem summi Patris, lib. Iu, cap. 25 et 29; opificem rerum, uocem et sapientiam Dei, sanctum et incorruptibilem spiritum, lib. Iu, cap. 6 et 9; primum et maximum filium, quo consiliatore et artifice Pater usus sit  in rerum creatione, lib. II, cap. 9.

Conciliat etiam apparentem contradictionem in religione nostra, qua unum quidem Deum profitemur, et tamen non Patrem solum, sed et Filium Deum dicimus. »Cum dicimus, inquit, lib. Iu cap. 29, Deum Patrem et Filium, non diuersum dicimus, nec utrumque secernimus, quia nec Pater sine Fiiio esse potest, nec Filius a Patre secerni; siquidem nec Pater sine Filio nuncupari, nec Filius potest sine Patre generari. Cum igitur et Pater Filium faciat, et Filius Patrem, una utrique mens, unus spiritus, una substantia est: sed ille quasi exuberans fons est, hic tanquam defluens ex eo riuus; ille tanquam sol, hic quasi radius a sole porrectus, qui quoniam summo Patri et fidelis, et charus est, non separatur, sicut nec riuus a fonte, nec radius a sole: quia et aqua fontis in riuo est, et solis lumen in radio.« Et paulo post exemplo hoc illustrat: »Cum quis habet filium, quem unice diligit, qui tamen sit in domo et manu patris, licet ei nomen  domini, potestatemque concedat, ciuili tamen iure et domus una, et unus dominus nominatur. Ita hic mundus una Dei domus est, et Filius ac Pater, qui unanimes incolunt mundum, Deus unus, quia et unus est tamquam duo, et duo tamquam unus. Neque id mirum, cum et Filius sit in Patre, quia Pater diligit Filium, et Pater in Filio, quia uoluntati Patris fideliter paret.« Et sub finem capitis: »Unus est solus, liber, Deus summus, carens origine, quia ipse est origo rerum, et in eo simul et Filius et omnia continentur. Quapropter cum mens et uoluntas alterius in altero sit, uel potius una in utroque, merito unus Deus uterque appellatur; quia quidquid est in Patre, ad Filium transtulit, et quidquid est in Filio, a Patre descendit.«

De Prouidentie diuine solertia sparsim dicit per totum opus Institutionum Diuinarum; nec alia de causa librum de Opificio Dei scripsit, quam ut lucentem in corpore humano prouidentiam Dei ob oculos  hominum poneret, et Epicureorum prouidentiam negantium sophismatis occurreret.

De uero Dei cultu interiore illustres hic auctor sententias scriptis suis inseruit. Ac primum: »Non potest, inquit, ille summus ac singularis Deus nisi per Filium coli: qui solum Patrem se colere putat, sicut Filium non colit, ita ne Patrem quidem« . Deinde uerum cultum Dei esse scribit, in quo mens colentis se ipsam Deo immaculatam uictimam sistat . Et lib. Iu, cap. 28: Certum est »nullam aliam spem uite homini esse propositam, nisi ut abiectis uanitatibus et errore miserabili, Deum cognoscat et Deo seruiat; nisi huic temporali renuntiet uite, ac se rudimentis iustitie ad cultum uere religionis instituat. Hac enim conditione gignimur, ut generati nos Deo iusta et debita obsequia ei prebeamus, hunc solum nouerimus, hunc sequamur. Hoc uinculo pietatis obstricti Deo et religati sumus, unde ipsa religio nomen accepit.« Et lib. uI, cap. ultimo: »Deo utrumque incorporale offerendum est, quo utitur:  donum est integritas animi, sacrificium laus et hymnus.« Item cap. 1 eiusdem libri: »Nihil sancta et singularis illa maiestas aliud ab homine interius desiderat  , quam solam innocentiam, quam si quis obtulerit Deo, satis pie, satis religiose litauit.« Atque hi sunt quatuor loci theologici satis copiose a Lactantio tractati, quibus non incommode addi potest locus de creatione.

Creationis enim causas omnes hinc inde explicat: Efficientem, lib. II, cap. 5 et 9, ubi: »Deus, inquit, fecit ex eo, quod non est, quia per eternitatem fortis est, etc.;

Materialem, quod ex nichilo omnia condiderit, lib. I, cap. 3: uirtute atque consilio Dei ex nichilo est conflata immensitas diuini operis ;

Finalem, quod omnia propter hominem sint condita lib. uII, cap. 4, 5, 6, ; formalem, quo ordine nimirum Deus singula creauerit, lib. II, cap. 9. De interitu quoque mundi  hec eius uerba leguntur, lib. uII, cap. 1: »Plato, quia celeste mysterium ignorabat, ideo in perpetuum dixit esse fabricatum mundum, quod longe secus est. Quoniam quidquid est solido ac graui corpore, ut initium cepit aliquando, ita finem capiat, necesse est.« Finem specialem hominis conditi ubique affirmat hunc esse, ut Deum colat l. uII, c. 5; l. uI, c. 1, etc.

Loci, quos leuiter attingit, uere tamen exponit, sunt hi: de Ecclesia, de Obiecto adorationis, de Penitentia, de Matrimonio, de Lege, de Lapsu hominum, de Peccato, de nouissimo Iudicio et signis quibusdam mundi finem precessuris.

De Ecclesia docet quid sit, et que sint eius note: »Ecclesia est uerum templum Dei, quod non in parietibus est, sed in corde ac fide hominum, qui credunt in eum ac uocantur fideles« . Item: »Ecclesia est eternum templum constitutum Deo a Christo uniuersas gentes ad religionem Dei ueram conuocante. Hec est domus fidelis, hoc immortale templum, in quo si quis non sacrificauerit,  immortalitatis premium non habebit;« . Fundamenta Ecclesie ubique posuerunt apostoli per prouincias dispersi« . Notas Ecclesie eiusdem libri cap. 30 perstringit: »Sola catholica Ecclesia est, que uerum cultum retinet. Singuli quique cetus hereticorum se potissimum christianos, et suam esse catholicam Ecclesiam putant: sed sciendum est, illam esse ueram, in qua est confessio et penitentia, que peccata et uulnera salubriter curat.«

De obiecto adorationis disserit lib. II, cap. 18: »Nihil aliud adoremus, nichil colamus, nisi solum artificis parentisque nostri unicum numen, qui propterea hominem erectum creauit, ut sciamus nos ad superna et celestia prouocari.« Et lib. u, cap. 18: »Nesciunt,« inquit , »quantum  sit nefas adorare aliud preterquam Deum, qui condidit celum atque terram, qui humanum genus finxit, inspirauit, luce donauit.«

Penitentia homines ad Deum reduci docet lib. uI, cap. 24, his uerbis: »Nec deficiat aliquis, ac de se ipso desperet, si aut cupiditate uictus, aut libidine impulsus, aut errore deceptus, aut ui coactus, ad iniustitie uiam lapsus est. Potest enim reduci ac liberari, si eum peniteat actorum, et ad meliora conuersus, satisfaciat Deo;« nam Deus non thure , non hostia humana, non pretiosis muneribus, que omnia sunt corruptibilia, sed morum emendatione placatur. Et qui peccare desinit, iram Dei facit mortalem. Idcirco enim non ad presens noxium quemque punit, ut habeat homo resipiscendi et corrigendi sui facultatem. Est autem Lactantio penitentiam agere nichil aliud, quam profiteri et affirmare se ulterius non peccaturum . Quem enim facti sui uere penitet, errorem suum pristinum intelligit; ideoque Greci melius et  significantius dicunt, quam nos possimus resipiscentiam dicere. Resipiscit enim, ac mentem suam quasi ab insania recipit, quem 1o errati piget, deinde castigat seipsum dementie, et confirmat animum suum ad rectius uiuendum« . Liquet etiam ex lib. u, cap. 13, eos, qui in persecutionibus ueritatem abnegarunt, tum temporis fuisse receptos in Ecclesiam, modo penitentiam agerent: »Licet, inquit, Deo satisfacere; et nullus tam malus Dei cultor est, qui data facultate ad placandum Deum non reuertatur, et quidem sepe deuotione maiori. Peccati enim conscientia et metus pene religiosiorem facit.«

Matrimonium iis necessarium esse docet, qui affectus frenare non possunt: »Cohibeat eos intra prescriptum legitimi thori, ut et illud, quod auide expetit, assequatur, et tamen in peccatum non incidat,« inquit lib. uI, cap. 23. Et paulo post: »Oportet sibi quemque proponere, duorum sexuum coniunctionem generandi causa datam esse uiuentibus; eamque legem  his affectibus positam, ut successionem parent.« Plura ibidem de castitatis officiis reperies.

Legis capita primaria duo esse docet, quorum unum precipiat, quid Deo, alterum, quid homini debeatur .

Lapsum primorum parentum eleganter describit ex Mose : »Criminator ille, inquit, inuidens operibus Dei, omnes fallacias et calliditates suas ad decipiendum hominem intendit, ut ei adimeret immortalitatem. Et primo mulierem dolo illexit, ut uetitum cibum sumeret: et per eam ipsi quoque homini persuasit, ut transcenderet Dei legem, etc.«

De Peccato testatur hominem sua culpa iniustum esse , et peccatum omnibus hominibus naturaliter inesse .

De nouissimo iudicio et signis illud precessuris copiose disserit, lib. uII, et plurima signa nominat cap. 15. uerum ea omnia non satis ad catholicorum mentem expressa sunt.



NAEuI LACTANTII, ET ERRORES.


Diximus que fidei capita plene exposuerit, que item leuiter, uere tamen attigerit: consequens est ut de iis quoque studiosum lectorem moneamus, que non satis intellexisse uidetur Lactantius, adeoque neuos et errores eius aperiamus. Sunt autem neui eius triplicis generis: quidam enim theologici, alii chronologici, nonnulli philosophici.



Neui theologici sunt:

Quod periculosa loquendi formula Deum Patrem ex se ipso dicit esse procreatum .

Quod Filii Dei eternitatem sat diserte non asseruerit. Nam lib. Iu, cap. 6, scribit, »Deum antequam preclarum opus mundi adoriretur, Spiritum genuisse, quem Filium nuncuparunt.« Que eadem lib. II, c. 8, reperiuntur.

Quod contra fidem historie sacre scribit, Christum  numquam se ipsum Deum dixisse; quia non seruasset fidem, si missus, ut deos tolleret et unum assereret, induceret alium preter unum .

Quod negat a Pilato sententiam in mortem Christi prolatam esse .

Quod Christum in Galileam ait profectum, noluisse Iudeis sese ostendere, ne eos ad penitentiam adduceret .

Quod Spiritum sanctum ne quidem nominet: immo quod in epistolis ad Demetrianum, auctore sancti Hieronymo, Spiritus S. substantiam negauit, et errore Iudaico dixit, eum uel ad Patrem referri, uel ad Filium, et sanctificationem utriusque Persone sub eius nomine demonstrari.

Quod de precipuo Christi incarnati officio, sacerdotali nimirum, tacuit, et ideo tantum Christum humanam naturam assumpisse contendit, ut quemadmodum Pater, ita et ipse Filius esset atque , utque religionem sanctam Dei transferret ad gentes ; ut uniuersis  gentibus, que sub celo sunt, singularis et ueri Dei sanctum mysterium reuelaret, et unum illis Deum nuntiaret ; denique ut exempla uirtutis homini prebere posset . Que omnia quam frigida sint, omisso principe incarnationis Christi fine, nemo non uidet.

Quod angelos tum demum homini custodes adhibitos fuisse ait, cum humanum genus in maiorem numerum crescere cepit .

Quod terre potestatem ab initio diabolo tributam a Deo, duoque demonum genera facta esse asserit, alterum terrenum, alterum celeste .

Quod bonos angelos hominum tutele adiunctos dominatorem celi fallacissimum ad uitia pellexisse, et mulierum congressibus inquinasse, suosque fecisse satellites ac ministros existimat .

Quod noue dixit, diem, quem primus Oriens subministrat, Dei esse: noctem autem, quam Occidens extremus inducit, qui Deum emulatur, scilicet diaboli .

 Quod hominem ex diuersis et repugnantibus rebus a Deo factum putat. Sic enim scribit, lib. II, cap. 12: »Ex rebus diuersis ac repugnantibus homo factus est; sicut ipse mundus ex luce ac tenebris, ex uita et morte: que duo inter se pugnare in homine precepit, ut si anima superauerit, que ex Deo oritur, sit immortalis, et in perpetua luce uersetur; si autem corpus uicerit animam, ditionique subiecerit, sit in tenebris sempiternis et in morte.«

Quod hominem mortalem atque imperfectum e terra fictum affirmat .

Quod eumdem immortalitatem propriis uiribus adipisci statuit .

Quod fingit Deum infinitam multitudinem animarum creasse, quas primo fragilibus et imbecillibus corporibus illigatas constitueret inter bonum malumque medias, ut constantibus ex utrisque naturis uirtutem proponeret, ne immortalitatem delicate assequerentur, etc. .

Quod cum, lib. u et uI, de iustitia christianorum orationem ex professo instituerit, tamen de philosophica tantum seu legis iustitia disputat, et iustitie fidei, que Euangelii propria est, ne uerbulo quidem meminit.

Quod spiritum, siue animam hominis iustitie operibus emereri, ut fiat eternus spiritus ; quod item largitione perpetua peccata carnis aboleri , asserit.

Quod iis tantum ignosci scribit, qui ad peccatum imprudenter incauteque labuntur: ueniam non habere, qui sciens peccat .

Quod de perfectione hominis renati contradictorias sententias tuetur, et quidem in uno eodemque libro, nimirum sexto: fatetur, quod nemo esse sine delicto possit, quamdiu indumento carnis oneratus est, cap. 13. Et tamen cap. ultimo uerum Dei cultorem  nichil uult aliud precari, nisi peccatis suis ueniam, licet nulla sint.

Quod ideo Deum permittere malum grassari sentit, ut uirtutis ratio constet . Hoc fine scribit permittere Deum errores ; hoc fine diabolum a Deo excitatum ait, libro de Opificio Dei, c. 20. Hoc fine tantam uim natricum uiperarumque factam a Deo putat .

Quod quoties oramus, credere non uult, tentari nos a Deo, an simus digni exaudiri .

Quod militiam homini iusto non licitam esse putat, nec accusare quemquam crimine capitali .

Quod animas scribit post mortem in una communi custodia detineri, donec tempus adueniat, quo maximus Iudex meritorum faciat examen .

Quod de fine seculi, nouissimo iudicio et imperio mille annorum, periculosas opiniones, lib. uII, c. 14, 15, 16, 17, etc., inseruit. Ex illis enim liquet, Lactantium  contra Scripturam duas asseruisse resurrectiones, alteram ad aureum seculum millenarii, alteram ad destructionem diaboli et impiorum; duo item iudicia uniuersalia. Liquet statuisse eum tantum pios, non autem et impios iudicatum iri.

Quod denique mire nugatur non solum de Antichristo, uerum de aduentu etiam Helie in terram, conuersuro multos ad Dei cultum .

Fuere qui Manicheismi quoque Lactantium accusare non dubitauerunt. Sed quia nec Hieronymus, nec quisquam alius ueterum hunc in Lactantio errorem  animaduertit, quia item uetusti codices non habent ea, que in recentioribus editionibus pro Manicheis facere uidebantur, apparet inde, huius quoque auctoris libros a Manicheo quodam fuisse interpolatos.



Neui chronologici.

Quod Mosen nongentis fere annis Troianum excidium antecessisse scribit, cum Eusebius tantum trecentos quinquaginta numeret. Sed hec controuersia adhuc est sub iudice. Multi enim eiusdem sunt opinionis ac Lactantius.

Quod imperium regum Isrelitarum annis quadringentis sexaginta desinit, doctioribus chronologis annos quingentos et quindecim numerantibus .



Neui philosophici sunt:

Quod antipodes esse negat .

Quod inter alias summi boni conditiones et hanc ponit, ut solius sit animi, nec communicari possit cum corpore . At, inquam ego, si summum  bonum hominis queritur, homo autem non ex sola anima, sed ex anima et corpore simul constat, utique non solius animi, sed animi et corporis simul summum bonum erit: quemadmodum immortalitas, quam Lactantius summum bonum nominat, ad corpus pariter et animam referetur.

Quod reprehendit uiri boni definitionem Ciceronianam, qua nemini nocere uir bonus dicitur, nisi iniuria lacessitus , cum Cicero non de priuata, sed publica uindicta loquatur.





ANNOTATIONES CENSORIAE IN QUAEDAM LACTANTII ERRATA,
EX CODICE MANUSCRIPTO BIBLIOTHECAE REGIAE NUMERO MDCLXXIII, INTER THEOLOGOS, IN-FOLIO.
LUCII CeLII LACTANTII FIRMIANI DIuINARUM INSTITUTIONUM ADuERSUS GENTES, AD CONSTANTINUM IMPERATOREM, LIBER PRIMUS.

 E REGIONE HUIUS PAGINAE PRIMAE HAEC LEGUNTUR: Correctum uolumen hoc iuxta censuram admodum Reu. Patris Io. Marie Brasichel, sacri Palatii apost. magistri, anno 1607, a summo pontific. Paulo u constituti, ordinis Fratrum Predicatorum generalis electi, anno 1608, atque in amplissimo cardinalitie dignitatis gradu anno 1611 collati.


PORRO AD MARGINEM HAEC INFRA LEGUNTUR:

De Lactantio Firmiano plura S. Hieronymus in Catalogo et epistola 83, ad Magnum, quem mirifice ab eloquentia laudat. Ceterum ne contingat quempiam in Lactantii operum lectionem impingere, premonendus lector, quam ipsi circumspecte et suspenso pede in peruoluendis eiusdem auctoris scriptis sit. Eumdem S. Damasus romanus pontifex epistola ad S. Hieronymum, que est 124 inter Hieronymi epistolas, hec ait: »Fateor quippe tibi eos, quos iampridem Lactantii dederas libros, ideo non libenter lego, quia et plurime epistole in eis usque ad millia spatia uersuum tenduntur, et raro de nostro dogmate disputant. Quo fit, ut et legenti fastidium generet longitudo; et si que breuia sunt, scholasticis magis sint apta, quam nobis, de metris, et regionum situ, et philosophis disputantia.«

 Hec S. Damasus: sed et S. Hieronymus, epist. 13, ad Paulinum inquit: »Lactantius quasi quidam fluuius eloquentie Tulliane, utinam tam nostra confirmare potuisset, quam facile aliena destruxit!« Et l. II, in Epistolam ad Galatas cap. Iu, ait: »Multi per imperitiam Scripturarum  asserunt Spiritum sanctum, sepe Patrem, sepe Filium nominari.« Rursum Apologia ad Pammachium et Oceanum inquit: »Lactantius in libris suis, et maxime in epistolis ad Demetrianum. Spiritus sancti omnino negat substantiam et errore iudaico dicit, eum ad Patrem referri, uel ad Filium; et ad sanctificationem utriusque Persone sub eius nomine demonstrari. Quis mihi interdicere potest, ne legam eius Institutionum libros, quibus contra gentes scripsit fortissime, quia superior sententia detestanda est?« Hactenus S. Hieronymus.

S. Gelasius in concilio romano sic pronuntiat: Opuscula Lactantii apocrypha. Ita sane S. Pontifex, graui maturoque iudicio censuit. Nam in his Lactantii operibus multiplices errores et sententie a puritate orthodoxe doctrine discrepantes. Earum indicem magister Antonius Raudensis ad finemque librorum Lactantii attexuit. uerum et Francisco Philelpho lib. Iu Epistolarum, et multis eruditis uisum  censuras Raudensis in quibusdam nimium atroces,  in aliis ineptas, multaque alia castigatione digna omisisse.

Libro I, ad caput 7: uerum quia, etc. Caute lege ista omnia ad finem usque capitis, nam uehementer abhorrent a more loquendi theologorum: neque enim Deus a se ipso genitus est, aut procreatus, cum nichil magis impossibile  quam aliquid seipsum generare aut producere; nec uidentur uerba Lactantii in bonum aliquem sensum posse reduci, nisi negatiue; a se ipse genitus, id est, non ab alio genitus. Denique in hac causa, quam illud absurdum: fieri non potest, quin id quod sit, aliquando esse ceperit. uide Apparatum sacrum Posseuini in Gilberto Genebrardo.

Libro II, ad caput 14: In centum et XX annis. Dissentiunt ab hac Lactantii opinione, que etiam fuit Iosephi, S. Hieronymus in traditionibus hebraicis in Genes. uI. S. Chrysostomus Homil. 20, in Genesim, et plerique ferme omnes. uide Sixtum  lib. u Bibliothece, annotat. 75, et recentiores  interpretes in uI Genesis.

Eodem libro II, capite 15, Cum ergo numerus hominum, etc. Circumspecte legendum hoc caput, nam nonnullos errores Lactantius implicat. Primus est, Deum ab initio tribuisse diabolo terre potestatem. Secundus, angelos non missos ad hominum tutelam, nisi postquam genus humanum cepisset increscere. Tertius, precepisse Deum bonis angelis, ne terre contagione macularentur, ne substantie celestis amitterent dignitatem. Quartus, diabolum paulatim pellexisse bonos angelos ad uitia, et eos mulierum congressibus inquinasse. Quintus, hoc esse peccatum, ob quod angeli e celo ceciderint. Sextus, e congressu illo angelorum cum feminis natum esse tertium genus eorum, qui neque angeli celestes, neque homines, neque demones inferni fuere; sed sobolem quamdam terrestrium demonum, qui sunt hominum tentatores, deceptores, magicarum artium et humanarum calamitatum ac malorum auctores.  Sunt omnia ista dogmata absurda, erronea, et a sincera theologorum doctrina prorsus aliena. Consule Sixtum  lib. u Bibliothec., annot. 77, et alios interpretes capit. uI Geneseos.

Libro III, capite 24: Quid illi qui esse contrarios, etc. Quod Antipodes cum aliis priscis auctoribus Lactantius tollat, refellitur euidentia perspicua noui orbis, et auctoritate quoque insignium ex antiquitate scriptorum, ut fuse demonstrat F. Thomas Maluenda lib. III de Antichristo, cap. 14. Que uero contra celi uolubilem rotunditatem disserit, etsi eadem quoque nonnulli philosophi et Patres docuisse reperiantur, at reuincuntur aperte, et auctorum testimoniis, et claris philosophie astronomieque demonstrationibus. uide que eodem loco  notantur.

Eodem libro III, capite 25: Nunc pauca nobis de Philosophia, etc. Caute lege hoc caput; nam si Lactantius omnem antiquorum Gentilium philosophiam reprehendit, non satis consulte facit, cum  multa et uera, et recta illa philosophia contineret, que usui et utilitati humane uite essent. Si uero philosophiam in uniuersum damnat, nullo pacto ferendus est, et repugnat communi Patrum et Ecclesie sensui. uide Alphonsum Castrum libro XIII aduersus Hereses, uerbo Scientia.

Libro uI, capite 2: Mactant igitur opimas ac pingues, etc. Cum iudicio accipe que hoc capite Lactantius disserit de non accendendis candelis et cereis in templis; nam ut recte inuehitur in gentilicum et superstitiosum ethnicorum ritum: ita satis improuide ansam Nouatorum quibusdam prebuisse uidetur carpendi pium et religiosum morem accendendi cereos et lampades in ecclesiis ad altaria, ad reliquias martyrum, etc., quem quoque sanctum usum impius uigilantius sugillabat. uide Bellarum. lib. de Reliquiis Sanctorum, cap. 3 et 4; et Baronium tom. I Annalium, anno Domini 58.

 Eodem libro uI, capite 20: Non enim cum occidere Deus uetat, etc. Caute lege decem aut undecim istas lineas; nam duo docet Lactantius a recta theologie ratione prorsus abhorrentia. Primum, non esse licitum occidere hominem in iudicio et a publica potestate, neque accusare quemquam crimine capitali, qui est manifestus error. uide S. Thomam. 22, quest. 64, art. 2 et 3, eiusque interpretes; et Bellarminum libro III de Laicis, cap. 12 et 13. Secundum, neque licere christianis militare, que fuit heresis Manicheorum, et nostro seculo Erasmi aliorumque Nouatorum. uide S. Thomam 2-2, quest. 40, art. 1, eiusque interpretes; Sixtum lib. uI Bibliothec., annot. 156; Bellarmin. lib. III de Laicis, c. 64.

Eodem libro uI, capite 25: Nunc de sacrificio ipso, etc. Non satis cordate disputat hoc capite Lactantius de externo Dei cultu, templis eorumque ornatu, donariis, sacrificio; uidetur enim omnem externum Dei cultum improbare. Equidem precipuum Ecclesie sacrificium Eucaristie externum  quoque magna ex parte est, et externo ritu mactatur. Insuper etsi cultus internus mentis et spiritus sit precipuus, et quem magis ab unoquoque nostrum requirit Deus; nam ille externus sine interno non affert salutem christiano: at externus Dei cultus ex se pius, sanctus, bonus, et Deo gratus est; externaque ornamenta Ecclesiarum, que partim in fabricis, partim in uasis aureis, uestibus sericis, etc. consistunt, ex ipso suo genere faciunt ad pium et sanctum Dei cultum; et contrarium sentire heresis est Petrobrussianorum et Wiclefistarum, ac Nouatorum nostri temporis. uide Bellarminum lib. III de Cultu Sanctorum, cap. 6; et  tom. I Annalium anno 57.

Quod uero attinet ad mentem Lactantii hoc capite, eum in bonam sensum recte reducit Thomasius in Notis, quas hic ad finem capitis affixit; tametsi Lactantius non satis circumspecte loquatur.

Libro uII, capite 14: Sciant igitur philosophi, etc. Sex millium annorum spatio totam mundi durationem,  nedum hic Lactantius, sed multi quoque alii Partes inclusere; quorum sententie hac in re singulares quemadmodum sint accipiende, fuse demonstrat. P. Thomas Maluenda theologus Dominicanus lib. I de Antichristo, cap. 28, 29, 30. uide Sixtum lib. u Bibliothec., annot. 190.

Eodem libro uII, capite 27: Propheta magnus mittetur a Deo, etc. Lactantius haud probe tenens uaticinium Apocalypsis XI, que ibi de duobus prophetis Henoch et Elia tempore Antichristi uenturis predicantur, ipse uni tantum hic tribuit. uide librum de Antichristo P. Thome Maluende theologi Dominicani lib. IX, cap. 16, ad finem.

Eodem libro uII, capite 19: Oppresso igitur orbe terre, etc. Lactantius sacrarum Scripturarum non satis peritus, ut ait S. Hieronymus, uerba Apocalypsis XuI haud penitus introspiciens, quedam hoc capite de Antichristo non satis consona prodit: accurate excutiuntur ea lib. X de Antichristo Thom. Maluende, cap 11 et 13.

 Eodem libro uII, capite 21: Igni sempiterno cuius natura, etc. Tametsi non sit erroneum aut temerarium asserere, ignem inferni esse alterius nature ab hoc nostro elementari, dummodo uerus et corporeus ignis agnoscatur: at melior et probabilior theologorum sententia est, esse eiusdem nature et speciei cum hoc nostro, quibusdam tamen qualitatibus distinctum. uide Dominicum Bannes I parte Quest., artic. 2, dubio 2, conclus. 2.

Eodem capite 21: Sed et iustos cum iudicauerit, etc. Error iste Lactantii de expurgandis igni iustorum corporibus post uniuersale iudicium, reiectus est ab scholis theologorum. uide Sixtum lib. u Bibliothec., annot. 170, 171.

Eodem capite 21: Nec tamen quisquam putet, etc. Heresis est manifesta, ab Ecclesia damnata, asserere animas iustorum corpore solutas, ac nulla purgatione egentes, non statim admitti ad claram Dei  uisionem, seu essentialem beatitudinem. Cuius quoque erroris fuisse uidetur Lactantius; nam eius uerba uix quidem admittunt sanum intellectum. uide Sixtum libro uI Bibliothece, annot. 345; Bellarminum lib. I de Sanctorum Beatitudine, cap. 1, 2, 3, 4, 5, 6; Coccium tom. I Thesauri Catholici lib. u, artic. 2.

Eodem, lib. uII, capite 22: Hec eos ratio fefellit, etc. Hic addito scholion inferius positum ad cap. 24.

Eodem libro uII, capite 24: Nunc religua subnectam, etc. Que tribus istis postremis huius libri capitibus, nempe 24, 25, 26. Lactantius prolixe disputat de resurrectione prima hominum, de aureo Christi mille annorum regno in terris post resurrectionem primam; de alligatione diaboli per  mille annos, eiusque solutione, ac prelio Gog et Magog, ex perperam intellectis uaticiniis Apocalypsis XX, sunt ea fere omnia a sensu Scripture sacre, et ab Ecclesie sanctorumque Patrum doctrina prorsus aliena, ac palam erronea, ut fuse ostendit P. Thomas Maluenda, theologus Dominic., lib X, de Antichristo a cap. 3, ad 11.

Eodem libro uII, capite 25: Iam superius ostendi, etc. uide notam superius ad cap. 24. Quod autem hic addit Lactantius, a suo tempore ad finem usque mundi tantum superfuisse ducentos annos, et experentia ipsa, et manifesta ratione erroris conuincitur. uide librum de Antichristo Patris Thome Maluende, theologi Dominicani, lib. II, caput 30.





PROPOSITIONES QUAE IN LACTANTIO REPERIUNTUR AD FIDEM PERTINENTES, A CATHOLICIS CAUTE LEGENDAE, IN NOTIS, uEL PIO SENSU EXPLICATAE, uEL CONFUTATAE, EX EDITIONE ISAEI DESUMPTAE.

 Ee sunt numero quatuor et nonaginta: loca uero, ubi toto in opere sparsim antehac periculose legebantur, supra centum et septuaginta.

1. Deum, amotis Angelis, solum uel solitarium esse, lib. I Institut., cap. 7; lib. Iu, cap. 8.

2. Deum Angelos, uel homines genuisse, lib. I, cap. 7; lib. II, cap. 13.

3. Deum ex se ipso genitum, factum, uel procreatum esse, lib. I, c. 7; lib. II, c. 9.

4. Templorum usum superuacuum, lib. I, c. 20; lib. II, c. 2, lib. u, c. 8; lib. uI, cap. 25; lib. de Ira Dei, cap. ult.

5. Non altaria Deo extruenda, non sacrificia facienda, lib. I, c. 20; lib. II, c. 2; lib. uI, c. 1, 20 et 25; lib. uII, c. 6. Epitom., c. 2. lib. de Ira Dei, c. 21.

6. Non munera Deo offerenda, non templa exornanda, lib. II, c. 4; lib. u, c. 8; lib. uI, c. 1. et 25. Epitom. c. 2; lib. de Ira Dei, c. 21.

7. Imaginum usum superuacaneum esse, lib. II, c. 2, 3, 7, 18 et 19.

 8. Hominem esse hominis animam: corpus autem hominis anime ipsius uas, receptaculum, hospitium, domicilium, uestem, indumentum esse, lib. II, c. 2, 3 et 13; lib. III, c. 18; lib. Iu, c. 24 et 26; lib. u, c. 22; lib. uII, c. 12; lib. de Opificio Dei, c. 1, 4 et 20.

9. Brutis rationem inesse, et ab homine sola religione differre, lib. II, c. 3 et 9; lib, III, c. 10; l. uII, c. 9; lib. de Ira Dei, c. 7.

10. Sapientiam omnibus hominibus equaliter a Deo datam esse, lib. II, c. 8; lib. III, c. 25.

11. Deum ad excogitandum prudentissimum esse, lib. II, c. 9. 

12. Dei Filium Dei spiritum esse, lib. II, c. 9; l. Iu, c. 6, 8, 9 et 18.

13. Supremum Angelum ante mundi molitionem creatum fuisse, l. II, c. 9.

14. Supremum Angelum diuinam stirpem extitisse, l. II, c. 9.

15. Supremi Angeli peccatum fuisse peccatum inuidie, l. II, c. 9.

16. Dei Filium Deo Patri perseuerando probatum fuisse, l. II, c. 9.

17. uerbum Dei primum et maximum Dei Filium inter Angelos esse, l. II, c. 9; l. Iu, c. 8, 10 et 14; iuxta unam lectionem, ibi, principem Angelorum.

 18. Corpus hominis esse anime septum, uinculum, laqueum, custodiam, carcerem, l. II, c. 9; l. uII, c. 2, 5, 8, 12. Hec iam supra, propositione 8.

19. Duo principia, et duos rerum duces esse, alterum bonarum, alterum malarum, l. II, c. 10, 15, 18; l. uI, c. 3 et 6.

20. Anime materiam in calore esse, l. II, c. 10.

21. Animam humanam ignem esse, I. II, c. 13.

22. Animam humanam ex Dei spiritu, uel ex Dei substantia esse, l, II, c. 13; l. uII, c. 12.

23. Adam fuisse ab initio boni ac mali nescium, sed ab esu uetiti fructus adeptum boni ac mali scientiam, l. II, c. 13.

24. Iustorum animas post uniuersale iudicium in paradisum terrestrem introductum iri, l. II, c. 13.

25. Deum post diluuium uite hominum metam in centum et uiginti annis collocauisse, lib. II, c. 14.

26. Angelos a Deo missos ad custodiam atque tutelam humani generis, cum numerus hominum cepisset increscere, l. II, c. 15.

 27. Eis Deum precepisse, ante omnia, ne terre contagione maculati substantie celestis amitterent dignitatem, ibid.

28. Eos subinde a diabolo ad uitia pellectos, et mulierum congressibus inquinatos fuisse, ibid.

29. Idcirco propter eorum peccata non ultra receptos in celum, in terram decidisse, ibid.

30. Eorum autem filios, quia neque Angeli, neque homines fuerunt, sed mediam quamdam naturam gerentes, nec ad inferos nec in celum receptos fuisse, ibid.

31. Ita duo genera demonum facta fuisse, celeste unum, terrenum alterum, ibid.

32. Demones aliquod solatium acquirere ex hominum, perditione, l. II, cap. 15.

33. Demones esse quosdam spiritus tenues, et incomprehensibiles, l. II, cap. 15.

34. Demones hominum ualetudinem uitiare, l. II, c. 15.

35. Demones nullum sibi honorem appetere, l. II, c. 17.

36. Deum uere et proprie quibusdam affectibus commoueri, l. II, c. 18; l. de Ira Dei, c. 2, 15 et 16.

37. Deum uere et proprie irasci, l. II, c. 18, et toto l. de Ira Dei, presertim, c. 16 et 17.

 38. Anime humane originem e celo esse, l. II, c. 19, l. uII, c. 9 et 12.

39. Celum, terram, mundum denique rotunde, siue orbicularis figure non esse, l. III. c. 24.

40. Diabolum non statim post transgressionem ad penam detrusum, sed in hunc mundum manere permissum, etc., l. III, c. 29; l. uII, c. 26.

41. Diuina prouidentia auersos fuisse philosophos, ne scire possent ueritatem, l. Iu, c. 2.

42. Deum patrem dignatum fuisse Filium suum appellatione diuini nominis, l. Iu, c. 6.

43. Christum fuisse a principio Filium Dei, lib. Iu, cap. 8.

44. Filium Dei a Deo Patre fuisse procreatum, l. Iu, c. 8.

45. Dei uerbum spiritum esse cum uoce et tono ex ore Dei prolatum. l. Iu, c. 8.

46. Dei Filium Angelum esse, l. Iu, c. 8 et c. 14; iuxta unam lectionem, ibi, principem Angelorum.

47. Angelos Dei spiritus esse ex Dei naribus tacite  prolatos, l. Iu, c. 8.

48. Hominis spiritus dissolubiles esse, l. Iu, c. 8.

49. Christum, cum carnem humanam sumpsit, hominem induisse, gessisse, l. Iu, c. 10.

50. Christum passum esse anno quinto decimo Tiberii Cesaris, lib. Iu, c. 10.

51. Deum noluisse Filium suum in primo aduentu in claritate et potestate celesti mittere, ut ingratus in Deum populus Iudeorum in errorem induceretur, l. Iu, c. 11.

52. 53. Duas resurrectiones futuras in fine seculorum. Post primam resurrectionem Christum mille annis in terra cum iustis regnaturum. Quo tempore multa euentura pronuntiat, que falsa notantur, ipso regno mille annorum sublato, l. Iu, c. 12, in fin.; l. uII, c. 2, 14, 19, 20, 21, 22, 24, 25 et 26. Epit., c. 11.

54. Infirmatum uirginis uterum, et factam in multa miseratione matrem. uirginem, l. Iu, c. 12.

 55. Hierosolymam a Salomone conditam fuisse, l. Iu, c. 13 et c. 18.

56. Christum mediam inter Deum et hominem substantiam gessisse, siue medium inter Deum, et hominem esse, l. Iu, c. 13 et c. 25.

57. Christum Deum et hominem fuisse ex utroque genere permistum, l. Iu, c. 13.

58. Christum initio adolescentie sue baptizatum fuisse, l. Iu, c. 15.

59. Christum legem Dei soluisse, l. Iu, c. 17.

60. Pilatum sententiam aduersus Christum non tulisse, l. Iu, c. 18.

61. Christum Dominum passionis tempore coloris punicei ueste indutum fuisse, lib. eod., cap. eod.

62. Christum post passionem suam se Iudeis ostendere noluisse, ne adduceret eos in penitentiam, et eos resanaret, l. Iu, c. 20.

63. Deum purum uirtutem docere non potuisse, quia expers corporis non fecisset, que doceret; ideo Christum carnem sumpsisse, l. Iu, c. 23.

64. Christi corpus e cruce intactum sublatum, ne ad resurgendum inhabile redderetur, l. Iu, c. 26.

65. Christianos, cum unum Deum esse dicant, duos tamen asserere, Deum Patrem, et Deum Filium, l. Iu, c. 29. 

 66. Patrem a Filio fieri, et Filium uicissim a Patre, l. Iu, c. 29. 

67. Usum luminum in templis superuacuum, l. uI, c. 2.

68. Qui sciens peccat, apud Deum ueniam non habere, l. uI, c. 13.

69. Qui ab operibus malis abstinet, satis iustum esse, l. uI, c. 13.

70. Maximum crimen esse illus, qui parum letetur, cum aduersi quidpiam inimico suo uideat accidere, l. uI, c. 16.

71. Iusto militare non licere, l. uI, c. 20.

72. Iusto accusare quemquam crimine capitali non licere, l. uI, c. 20.

73. Preceptum in Decalogo positum, »Non occides,« simpliciter et absque ulla exceptione intelligendum esse, ut nullo modo liceat hominem occidere, l. uI, c. 20.

 74. Deum corpore preditum esse, lib. uII, cap. 5, Epitom. 10, de Ira Dei, 2 et 18, de Opific. 2 et 8.

75. 76. Mentem humanam in quiescentibus somno sopiri, in furiosis penitus extingui, contagio corporee imbecillitatis egrescere, lib. uII, cap. 12, Opific. cap. 18.

77. Animam humanam emissam corporis claustro ad sedem suam reuolare, l. uII, c. 12.

78. Mundum sex millibus annorum duraturum, l. uII, c. 14 et 25 Epitom., c. 11.

79. Adam mille annis uixisse, l. uII, c. 14.

80. Non ante uenturum Antichristum, quam Roma pereat, l. uII, c. 15 et 25.

81. Hostem superuenturum decem Regibus in fine mundi, qui illos subigat, mox et ipse ab Antichristo subigendus, et occidendus, l. uII, c. 16 Epitom., c. 11.

82. In fine mundi prophetam missum iri a Deo, l. uII, c. 17.

 83. Post predicationem illius prophete Antichristum oriturum, l. uII, c. 17.

84. Malo spiritu Antichristum generatum iri, l. uII, c. 17.

85. Impios non resurrecturos in iudicium, l. uII, c. 20.

86. Animam humanam spiritum esse, et ideo corpore exutam parem leuibus uentis esse, lib. uII, c. 20.

87. Carnem, quam Deus homini superiecerit post resurrectionem non huic terrene fore similem, l. uII, c. 21.

88. Ignem inferni diuersum natura esse ab hoc nostro, l. uII, c. 21.

89. Ignem inferni purum esse, et lucidum, etc., l. uII, c. 21.

90. Penas animarum et premia differri usque ad diem uniuersalis iudicii, l. uII, c. 21.

91. Affectus interdum ad delinquendum cogere, Epitom., c. 4.

92. Deum auctorem esse malorum, l. de Ira Dei, c. 3.

93. Deum proposuisse bonum et malum, l. de Ira Dei, c. 15.

94. Aere ali animam, cibis corpus, lib. de Opific., c. 11.





ELENCHUS MANUSCRIPTORUM CODICUM LACTANTII. MANUSCRIPTI CODICES:

 BALLIOLENSIS Oxonii in Anglia ms. codex, complectens septem libros Diuinarum Institutionum, ac librum  de Ira Dei. Eo usus est Thom. Sparckius in editione Oxoniensi anni 1684.

 BALUZIANUS, seu clariss. necnon eruditissimi uiri Stephani Baluzii Tutelensis ms. codex bone note 400 annorum. In eo sunt liber de Ira Dei incipiens a capite 8, et liber de Opificio Dei. Hic codex nunc est in Bibliotheca Regia, forma octaua, numero 2967: quem uideas infra.

Codex ms. Diuin. Institutionum a BARTHIO uisus, cuius tamen paucissime sunt uariantes lectiones a Barthio excerpte.

Ms. codex quo usus est BETULEIUS in editione, que post mortem eius emissa est anno 1563; parce tamen hoc ms. usus uidetur Betuleius.

BODLEIANUS Oxonii, continens libros Diuinarum Institutionum, cum Epitome, et de Ira Dei, ac de Opificio Dei, Codex optimus, quo usus est Thomas Sparkius in editione 1614. Incipiunt uarie lectiones secundo tantum libro Diuinarum Institutionum.

Duo Codices Cenobii S. SALuATORIS BONONIENSIS, quorum antiquior dicitur esse mille annorum, mihi uero ex specimine 900 annor. etatem superare non  uidetur; non sunt enim littere quadrate nec capitales; sunt potius similes ms. Regio 900 annorum notato 3735. Est equidem bone note; et quandoque differt a ceteris, ac nonnullas habet interpolationes. Huius antiquissimi codicis specimina ediderunt Leo Allatius in Hetruscis Antiquitatibus; clarissimus D. Bernardus de Montfaucon in Diario Italico, et in Paleographia Greca, atque etiam D. Nicolaus le Nourry, tom. II Apparatus ad Bibliothecam SS. Patrum, p. 616.

Alterum exemplar BONONIENSE recentius est, sed priori non impar. Utrumque a Thomasio, quem Iseus sequitur, collatum ac sapius citatum. Multo plures horumce amborum mss. codicum uariantes lectiones a Latino Latinio in ora sui Lactantii notatas habuit Ioan. B. le Brun, cura, et studio litterati uiri PETRI HEMARD, Stampensis, in senatu Parisiensi aduocati. Simile exemplar, idque autographum Latini Latinii habuit Lengletius ex celeberrima Sancte Genouefe  Bibliotheca. Non equidem ipse Latinius contulerat mss. Bononiensia: sed uarias eorum lectiones acceperat, anno 1558, a Michele Thoma Taxaquetio, qui alius non est a Thomasio, Lactantii editore. De hoc infra in TAXAQ.

Codex D. Ioannis le BEUF, Regie Inscriptionum Academie socii, continet solummodo duos libellos de Ira Die et de Opificio Dei. Scriptus uidetur seculo decimo quarto.

Ioannis Baptiste LE BRUN, Rotomagensis, ms. codex 400 annorum, complectens septem libros Diu. Institutionum libros de Ira Dei, et de Opificio Dei. In huius margine adscripte sunt uarie alterius ms. codicis lectiones ad septem libros Diuin. Institutionum.

CAMERACENSES duo in membrana codices; unus noni aut saltem decimi seculi, sed ita mutilus, ut nonnisi summo studio et cura legi possit. Continet septem libros Institutionum: habet fere ubique Greca  eximia litteris quadratis scripta. Alter scriptus est ineunte seculo decimo quinto, in quo continentur libri uII Institutionum, et libelli de Ira et de Opificio Dei, uel de Formatione hominis. Adsunt Greca, quandoque sat bene scripta, quandoque charactere uulgari latino.

Celeberrime Academie CANTABRIGIENSIS Bibliothece codex manuscriptus anno Domini MCCCCLXu in uenerabili Monasterio Sublacensi, ut notatur ad calcem eiusdem codicis; continetque septem libros Diu. Institutionum, ac libros de Ira Dei, et de Opificio Dei: itaque ibi eo ipso anno scriptus fuit, quo prima editio Sublaci excusa est. Hunc uidit editor Cantabrigiensis. Hic codex descriptus non est ex prima Sublacensi editione, a qua multum differt, ut patet ex uariis lectionibus, quas ex eo profert editor Cantabrigiensis.

Lectiones uarie optimi ms. codicis a Theodoro  CANTERO collecte: que Galleo sunt commodate.

Codex in membrana medio seculo decimo quinto exaratus, et sat concinne scriptus. Hunc, qua pollet humanitate, mihi commodauit R. P. Fulgentius, prefectus Bibliothece PP. CAPUCINORUM PARISIENSIUM conuentus S. Honorati. Greca in eo eleganter scripta sunt; non tamen adsunt omnibus in libris. Quo in codice leguntur libelli de Ira et de Opificio Dei.

Codex ms. antiquus et optime note, fere in omnibus antiquissimo Bononiensi similis, a IO CAUCI accuratissime collatus, complectens libros Diu. Institutionum, de Ira Dei, et de Opificio Dei. Huius codicis uarie lectiones Galleo usu uenerunt.

Ms. codex collegii Corporis CHRISTI Oxonii, continens libros Diu. Institutionum, de Ira Dei, et de Opificio Dei. Eo usus est, parce tamen, Thom. Sparkius.

Mss. 400 et 300 annorum codices duo eruditissimi atque urbanissimi uiri GOTHOFREDI CLERMONT Amstelodamensis, apud legatos Batauos in Gallia oratoris  sacri, anno 1715; qui ubi audiuit Parisiis a cl. uiro Stephano Baluzio, Ioannem B. le Brun in eo esse, ut Lactantii editionem ad mss. codices collatam et emendatam publici iuris faceret, reuersus Amstelodamum, duos ad usum humanissime Ioan. Bapt. le Brun misit, cum editis duobus; quam ob rem ei multum debet hec nostra editio.

Bibliothece COLBERTINAE ms. codex 800 annorum, n. 1297, ex quo in lucem prodiit preclarus ille Lactantii liber de Mortibus persecutorum, clarissimi nec non eruditissimi uiri Stephani Baluzii cura; quem ms. denuo accuratissime contulit Ioan. B. le Brun, ac ipse in eo cum editis conferendo curam summam ac studium suum posuit Lengletius, qui animaduertit plura ab aliis pretermissa. Alii sunt codices, horum unus, qui uidetur esse ann. 700, n. 2679, scriptus est uenetiis; alius 500 annor., n. 5173, scriptus in diecesi Aniciensi; tres alii 300 annorum, scilicet n. 3573, scripti Bononie; alteri duo, n. 4095 et n. 4495 complectentes  libros Diuinarum Institutionum, et libros de Ira Dei et de Opificio Dei; unus 300 item annorum scriptus Bononie, n. 1975, continens septem dumtaxat libros Diuinarum Institutionum; et alter, 300 pariter annorum n. 6210, scriptus Florentie, continens libros de Ira Dei et de Opificio Dei. Est etiam alter, qui est, 800 annorum, n. 1336, qui nichil habet ex Lactantio, sed carmen de Phenice sub nomine Lactantii. Atqui omnes isti codices Colbertini hodie sunt in Regia Bibliotheca: horum indicem ac etatem mox dabimus.

Ms. codex Diuinarum Institutionum, et libri de Opificio Dei COLOMESIO uisus: cuius pauce admodum sunt uariantes lectiones.

COLONIENSIS codex, cuius uarias lectiones sepissime profert editor Coloniensis anni 1544: qua editione usus est Lengletius.

COTTONIENSIS Oxonii codex ms. complectens libros Diu. Institutionum, primo  dempto, cuius  nonnullas uariantes lectiones apposuit Sparkius in sua Oxoniensi editione anni 1684.

Mss. codices duo, quorum uariantes lectiones ad Tornesium misit Iacobus Cuiacius. His Tornesius usus est in editione anni 1579.

Codex ms. Bibliothece collegii EMMANUELENSIS apud Cantabrigienses anno Domini MCCCCXXIu descriptus, ut ex subscriptione ad finem addita liquet, et est altero Cantabrigiensi longe emendatior. Complectitur libros Diu. Institutionum, et de Ira Dei ac de Opificio Dei. Hunc contulit editor Cantabrigiensis, eiusque uarias lectiones premisit sue editioni.

Ms. codex uetustus, quo olim usus fuit DESIDERIUS ERASMUS. Illius uarie lectiones paucissime sunt, preterquam ad librum de Opificio Dei, quem pauculis quibusdam notis illustrauit Erasmus in huius libelli editione anni 1529, et aliarum que postea excuse sunt,  tum separatim, tum in quibusdam Lactantii editionibus.

Antiquissimus codex, quo Georgius ERHARDUS usus est: at cuius paucissimas uariantes lectiones decerpsit Galleus.

Cuius nomen sepius legitur in notis, is erat Petrus FRANCIUS, eloquentie professor in illustri schola urbis Amstelodamensis, cuius Bibliotheca, non equidem numero uoluminum, sed notis mss. huius uiri doctissimi unicuique libro aspersis illustrior erat. Obiit, ut puto, anno 1704, eiusque museum litterarium uenale fuit Amstelodami anno 1705, apud Henricum Wetstein, bibliopolam. Huius in Lactantium annotationes et coniecturas habuerat Ioan. Bapt. le Brun a Domino de Clermont, Batauo.

Ecclesie metropolitane S. GATIANI Turonensis 300 annorum codex, cuius, ac ms. codicis Maioris Monasterii uariantes lectiones ad Ioan. Bapt. le Brun misit Iacobus Christophorus Garreau, uir eruditus ac religiosus, et publico bono natus.

 GOTHANUS codex ms. serenissimi Saxonum ducis est 400 circiter annorum; continetque septem libros Institutionum, ac libros de Ira Dei, et de Opificio Dei. Eo usi sunt Cellarius, Heumannus et Bunemannus.

Ms. codex Claudii Menardi, de quo sic I. F. GRONOuIUS: Nactus in Andibus apud Claudium Menardum membranas non ualde uetustas, incepi qualescumque essent conferre, et inueni que uulgatis potiora ducerem. Plures dumtaxat locos duorum priorum librorum Diu. Institutionum emendauit ex hoc manuscripto in libro Obseruationum in scriptores ecclesiasticos.

Quinque GUELF. aut WOLFF. mss. codices Wolfenbutelenses, partim ex Bibliotheca Gudiana, sed quorum uarias lectiones habere non potuit Bunem. Fortasse quispiam felicior erit.

Codex ms. IANI GUILIELMI, aut saltem ab ipso collatus, non infime uetustatis. Continet libros Diuinarum Institutionum, de Ira Dei, et de Opificio Dei:  quasdam uarias eius lectiones habuit Galleus.

Unus papyraceus Adriani IUNII, schole Amstelodamensis, in noua urbis regione rectoris. Hic codex feda admodum manu ex optimo archetypo exaratus, commodatus fuit Galleo ab Hadriano Iunio. At eum diligentius inspexit Thomas Crenius.

LIPSIENSIS Academie tres mss. codices carthacei, 300 circiter annorum, quorum unus est optime note, et antiquissimis consentiens. Continent libros Diuinarum Institutionum, de Ira Dei et de Opificio Dei, dempto uno, in quo desunt duo postremi. His usi sunt Cellarius atque Bunemannus.

LONDINENSE Regium, de Ira Dei, cuius apographum habuit ex amico Bunemannus.

Ms. 500 annorum codex Maioris Monasterii, Gallice Marmoutier, ordinis S. Benedicti, S. Mauri congregationis, prope Turones.

MERTONIENSIS Oxonii ms. codex, cuius uarias lectiones, sed nimis parce, refert Sparkius in sua Oxoniensi  editione; inchoat solum tertio libro Diu. Institutionum usque ad finem libri de Opificio Dei.

Ex Bibliotheca collegii NAuARRICI Paris. ms. codex 300 annorum, complectens libros diuin. Institutionum de ira Dei, et de Opificio Dei.

Membranaceus codex PALATINUS, continens libros Diuinarum Institutionum, cuius uarias lectiones Galleo suppeditauit Isaac uossius.

Francisci PENIAE Hispani, romane rote auditoris, ms. codex non infime note, complectens libros Diu. Institutionum, de Ira Dei, et de Opificio Dei. Hunc Iseus contulit: sed cuius sit etatis non indicauit.

Mss. codices Bibliothece REGIS CHRISTIANISSIMI, quorum duo sunt 900 annorum optime note, primus n. 3735, et alter n. 3736, qui fuit olim ex Bibliothea cl. Puteani: hunc Io. Opsopeius contulit olim in nonnullis grecis Sibyllarum locis, et reliqua sunt a Ioan. le Brun collata; unus 400 ann., n. 3976, et alter  300 an., n. 3739 optime note; unus 300 ann., n. 3737; alius 300 annor., n. 3741, optime note; unus 300 ann., n. 3740, cum eximiis picturis, in quo est etiam Epitome diuinarum Institutionum; alius Mantue descriptus anno 1428, n. 3977; alius 300 circiter annorum, n. 3738, ex bono archetypo exscriptus; alter 200 aut 250 annorum, n. 3742. Alii duo 300 circiter annorum, n. 3978 et n. 3979, continentes solummodo Lactantii libros de Ira Dei, et de Opificio Dei, seu Formatione hominis.

Hos omnes codices eque ac Colbertinos contulit Ioan. Bap. le Brun, quorum hic damns indicem, eo quo nunc exstant ordine; scilicet:

N. 1662. Codex membranaceus olim Claud. Puteani: Cecilii Firmiani Lactantii libri septem Institutionum, liber de Ira Dei, liber de Opificio Dei, Epitome diu. Institutionum, codex in-folio nono seculo exaratus.

N. 1663. Codex membranaceus: de Falsa Religione libri septem, at Diuin. Institutionum sexti finis et septimi pars maxima desiderantur, nono seculo scriptus, in-folio.

 N. 1664. Codex in membrana: Firmiani Lactantii de Falsa Religione libri septem, eiusdem ad Demetrian. liber de Opificio Dei: partim XII, partim XIu seculo exaratus, in-fol.

N. 1665. Codex membranaceus: Firmiani Lactantii Institutionum diuinarum libri septem: sub finem seculi XIu scriptus, in-fol.

N. 1666. Codex chartaceus: Firmiani Lactantii Institutionum diuinarum aduersus gentes libri septem, liber de Opificio Dei, siue Formatione hominis, anno 1428 Mantue scriptus, in-folio.

N. 1667. Codex chartaceus, olim Colbertinus: Lucii Cecilii Firmiani Lactantii Institutionum diuinarum libri septem, anno 1463 exaratus, in-folio.

N. 1668. Codex partim membranaceus, partim chartaceus: Firmiani Lactantii Diuinarum Institutionum libri septem, seculo Xu exaratus, in-folio.

N. 1669. Codex membranaceus, olim Colbertinus: Firmiani Lactantii diuinarum Institutionum libri  septem. Subiicitur excerptum ex S. Augustini lib. XX de Ciuit. Dei; de nouissimo Iudicio; de Ira Dei, de Opificio Dei, seculo Xu exaratus, in-folio.

N. 1670. Codex membranaceus, olim Colbertinus: Firmiani Lactantii Institutionum diuinarum libri septem. Subiicitur fragmentum de extremo Iudicio, liber de Ira Dei, liber de Opificio Dei, seculo Xu exaratus, in-folio.

N. 1671. Codex membranaceus, olim Puteanus; Firmiani Lactantii Institutionum Diuinarum libri septem, de Ira Dei, de Opificio Dei, de Phenice carmen, de Resurrectione carmen, Epitome diuin. Institutionum, seculo Xu exaratus, in-folio.

N. 1672. Codex membranaceus: Firmiani Lactantii Institutionum diuinarum libri septem, Premittuntur pemata duo, unum de extremi iudicii Die, anonymo auctore, alterum de resurrectionis Dominice Die, Lactantio tributum. Subiicitur fragmentum de extremo Iudicio e S. Augustini libro XX de Ciuitate  Dei, liber de Ira Dei, de Opificio Dei; seculo Xu exaratus, in-folio.

N. 1673. Codex membranaceus: Firmiani Lactantii Institutionum diuinarum libri septem; passim ad marginem adiecte sunt note R. P. Ioannis Marie Brasichelli sacri Palatii Apostoloci magistri: sub finem Xu seculi scriptus, in-folio. .

N. 1674. Codex membranaceus: Firmiani Lactantii libri septem Institutionum diuinarum, quarum initium desideratur, de Ira diuina, de Opificio Dei, siue Formatione hominis, carmen de Phenice, de Resurrectionis Dei die; sub finem Xu seculi exaratus, in-folio.

N. 1675. Codex chartaceus: Lactantii Firmiani Institutionum diuinarum aduersus Gentes libri septem, de Ira Dei, de Opificio Dei, Epitome, de Ratione  libri fragmentum recentius: manu rudi scriptus, in-folio.

N. 1676. Codex chartaceus: Firmiani Lactantii liber de Ira Dei: Xu seculo exaratus, in-folio.

N. 1677. Codex membranaceus: Firmiani Lactantii liber de Ira Dei, et de Opificio Dei: seculo Xu scriptus, in-folio.

N. 1678. Codex chartaceus: Firmiani Lactantii erratorum libri tres, auctore Antonio Raudensi, theologo: scriptus seculo Xu, in-folio.

N. 1679. Codex chartaceus, olim Colbertinus: idem liber Antonii Raudensis, in-folio.

N. 1680. Codex chartaceus, olim Colbertinus: idem liber Antonii Raudensis, in-folio.

N. 2623. Codex membranaceus, olim Colbertinus: Firmiani Lactantii diuinarum Institutionum libri septem, de Ira Dei, de Opificio Dei: scriptus Bononie in Italia, anno 1436, in-4o.

N. 2624. Codex membranaceus: Firmiani Lactantii de Falsa Religione libri septem, de Ira Dei, de  Opificio Deo: seculo Xu scriptus, in-4o.

N. 2625. Codex partim membranaceus, partim chartaceus, olim Colbertinus: Lactantii Firmiani Institutionum diuinarum libri septem, de Ira Dei, de Opificio Dei: seculo Xu scriptus in-4o.

N. 2626. Codex membranaceus, olim Colbertinus: Lactantii Firmiani Institutionum libri septem, de Opificio Dei, seu hominis Formatione, de Ira Dei: scriptus seculo Xu, in-4o.

N. 2627. Codex membranaceus, olim Colbertinus: Lycii Cecilii liber de Mortibus persecutorum, cum scriptis aliis: partim XII, partim XI seculo scriptus, in-4o.

N. 2967. Codex membranaceus, olim Baluzianus: liber de Ira Dei , de Opificio Dei, seu hominis Formatione: seculo Xu scriptus, in-8o.

N. 2968. Codex membranaceus, olim Colbertinus: Lactantius Firmianus, de Ira Dei, de Opificio Dei,  seu hominis Formatione, scriptus anno 1439, in-8o.

REIMMANNIANUS codex chartaceus, Bunemanno libenter communicatus, seculi Xu.

Codex unus in membrana, decimi quarti seculi, quem habet eximia Bibliotheca eminentissimi cardinalis de Rohan, cuius principis summa humanitate copia nobis facta est. Continet solummodo septem libros Diuinarum Institutionum, in quibus Grecum non legitur, sicut ea ferebant tempora.

ROSTOCHIENSIS ms. codex, cuius pauce admodum sunt uariantes lectiones ad libros Diuinarum Institutionum. Has habuit Galleus ab Isaaco uossio.

SANGERMANENSIS codex, in membrana pariter, olim Seguierii, Francie cancellarii, eleganter scriptus, quadringentorum fere annorum, cui desunt due priores pagine. Continet libros septem Diuinarum Institutionum; Epitomen, sed imperfectam; libros de Ira diuina ac de Opificio Dei; atque tandem carmen de Phenice, cum ista admonitione: Ista Carmina dicuntur esse Lactantii. Quandoque adsunt Greca,  eaque sat eleganter scripta.

SORBONICI duo 300 annorum, n. 271 et n. 272, in quorum priore legitur ad calcem, Scripsi ego Iohannes de Maguncia . . . , an. 1448. Uterque complecitur Lactantii septem libros Diuin. Institutionum, et libros de Ira Dei, et de Opificio Dei, siue de hominis Formatione.

Ms. mille annorum codex TAURINENSIS Sardinie regis, ex quo eruditissimi uiri Christophori Matthei Pfaffii beneficio in lucem prodiit Parisiis, anno 1712. Diuinarum Institutionum Epitome integra, paucis exceptis, cuius priora quinquaginta quinque deerant capita in precedentibus editionibus. Huius codicis apographum ad me misit clarissimus Pfaffius per doctiss. Iohan. Gabrielem Schefflinum. Monet Pfaffius exstare preterea in Bibliotheca Taurinensi nouem  codices mss. Lactantianorum operum; uerum etatem non indicat.

Codex doctissimi uiri Michelis Thome TAXAQUETII, diligenter excussus atque examinatus ab Iseo, qui eius etatem non indicauit. Continet libros Diuinar. Institutionum, de Ira Dei et de Opificio Dei.

Miror sepissime a doctis appellari codicem ms. TAXAQUETII, cum Taxaquetius non sit alius a Michele Thomasio, Lactantii editore, qui Balearo-Maioricanus erat. Is, medio seculo XuI, Bononie iuri pontificio ac ciuili, cum, ut ait ipse , operam daret, uidit, non antiquissimum modo codicem Lactantii sepius decantatum, sed etiam aliud exemplar in eadem Bibliotheca S. Saluatoris Bononiensis, minus equidem antiquum, at non impar illi antiquissimo. Nicolaus Antonius, Bibliothece Hispane noue, t. II, in-folio, Rome, 1672, p. 117, hanc controuersiunculam dirimit. Sic enim ait: Michel Thomasius Taxaquet Balearis-Maioricensis cesareo ac pontificio  iuri operam nauauit, cum Ilerde apud Catalanos, tum Bononie in Italia. Preclaram eius doctrinam eruditionemque scripta pre se ferunt; scilicet Lactantii Firmiani opera emendauit, et notulas addidit. Antuerpie ex officina Plantiniana 1570. Alia eius opera recenset Nicolaus Antonius: sed suspicor unde natus sit error. Latinus Latinius hec manu sua notauit, initio Lactantiane editionis, Aldine, 1535, in qua uarias lectiones Bononiensium mss. descripsit. Emendare cepi, inquit, libros hosce Lactantii ex uariis lectionibus duorum codicum, quorum alter ex Bibliotheca S. Saluatoris Bononiensis litteris Longobardicis descriptus mire uetustatis, alter itidem Bononie ab erudito uiro Michele Thoma Taxaquetio, ex Balearium Maiore insula orto, diligentissime excussus, atque examinatus est. Earum uero emendationum copiam fecit mihi Taxaquetius cum Rome esset, meque mirifice diligeret: que est hominis humanitas. Hec porro eadem Latinii manu ad calcem Lactantiane Epitomes scripta sunt: Emendationi  huic manum primam adhibui Rome, 1558, tertio kal. iunii. Hinc procul dubio ansam arripuerunt Iseus, aliique uiri eruditi, secernendi Michelem Thomam Taxaquetium a Michele Thomasio, Lactantii editore. At error ab uno semel patratus facile ad plures dimanauit. Non igitur culpandus erat Heumannus, quod Michelem Thomasium a Michele Thoma Taxaquetio non distinxerit aut separauerit. Si ergo doctis occasio euenit eruditorum errata reprehendendi id sobrie, id modeste fiat, uelim, nec illos umquam iuueniliter exagitent.

Ms. codex septem librorum Diuinarum Institutionum emptus a TORNESIO, cum suam pararet editionem Lugdunensem, an. 1567 et subsequentium, quarum in margine uarias quasdam ms. codicis apposuit lectiones; sed ms. etatem non indicauit.

Duodecim uATICANI codices mss. qui Rome in Bibliotheca uaticana asseruantur: eorum lectiones passim allegantur. Horum Thomasius septem, Iseus uero  quinque adhuc alios se cum superioribus septem mss. codicibus diligenter contulisse testatur; sed cuius fuerint etatis, illis non placuit indicare nobis, sicut nec indicauit Galleus eorum ms. quorum uariantes lectiones collegit.

Ms. codex Abbatie Canonicorum Regularium S. uICTORIS Paris. 400 circiter annorum, complectens libros Diuinarum Institutionum, de Ira Dei et de Opificio Dei: quem benigne cum Ioan. le Brun communicauit Domnus uion Herouallius, canonicus regularis, et Bibliothece San-uictorine Parisiensis tunc prefectus.

Unus Canonicorum B. Marie ULTRAIECTINAE ms. codex ex optimo descriptus archetypo, continens libros Diu. Institutionum, de Ira Dei, et de Opificio Dei, quo usus est Galleus.





ADMONITIO IN SEQUENTEM NOTITIAM.

 Iamdiu questi sunt eruditi, quod Iosephus Iseus in sua Lactantianorum operum editione duodecim appellauerit manuscriptos codices uaticanos a se collatos, non indicata eorum etate, nec quo tempore scripti putantur. Cum eumdem cursum peragerem, in mentem mihi uenit litterarum ac litteratorum Patronum non orare modo, sed et ab eo exorare, ut per ipsum mihi liceret mss. codicum Lactantii, quos seruat uaticana Bibliotheca, notitiam habere. Hanc ergo benigne curam suscepit eminentissimus cardinalis  Passioneus non tantum ob singularem eius erga studiosos quosque amorem, uerum etiam propter antiquam, qua me ab annis fere quadraginta complectitur, beneuolentiam. En igitur hec ipsa notitia, qualem eam eminentissimo cardinali ultro prebuit uir clariss. atque eruditiss. Iosephus Simonius Assemannus, Bibliothece uaticane custos. Hac, lector erudite, at non sine grato in litteratorum Patronum animo, fruaris uelim.





NOTITIA MANUSCRIPTORUM CODICUM LUCII CAECILII FIRMIANI LACTANTII, QUI ASSERuANTUR ROMAE, IN APOSTOLICA BIBLIOTHECA uATICANA.


Quos Iosephus Iseus coutulisse se testatur.


I. CODEX uATICANUS, signatus num. 215, in membrana, folia scripta continens 180, in eo continentur: Lactantii Firmiani Diuinarum Institutionum libri septem a fol. 1 ad fol. 148; eiusdem de Ira Dei liber unus, fol. 149 ad fol. 165; eiusdem de Opificio Dei liber unus, fol. 165 ad fol. 180. Nulla temporis nota signatur; uidetur autem scriptus circa annum 1480, quantum coniicere est ex pictura minio ornata codici prefixa.

II. CODEX uAT., signatus num. 216, in membrana, folia scripta continens 264, exaratus 24 Augusti 1481, quemadmodum notatur ab amanuensi, extrema linea folii 264. Leguntur in eo: Lactantii Diuinarum Institut. libri septem, fol. 1; de Ira Dei, fol. 216; de Opificio Dei, fol. 235; Diuinau. Institut. Epitome, qualis tunc habebatur, cuius initium est, Nam si initium, uel potius, Nam si Iustitia, fol. 254.

III. CODEX uAT., signatus num. 217, in membrana, folia scripta continens 146. Nulla temporis nota affixa  est; sed eiusdem etatis ac duo precedentes codices uidetur. Sunt in eo: Lactantii Diuinar. Institut. libri septem, fol. 1; de Ira Dei, fol. 123, a tergo; de Opificio Dei, fol. 135, a tergo.

Iu. CODEX uAT., num. 218, in membrana, folia scripta continens 165, exaratus sub Sixto Iu pontifice, cuius insignia codicis prefiguntur fol. 1. Hic uero apostolicam Romanam sedem occupauit a 9 Augusti anni 1471 ad 12 eiusdem mensis anni 1484; continenturque in eo: Diuinar. Instit. libri septem, fol. 1; de Ira Dei, fol. 134, a tergo; de Opificio Dei, fol. 150.

u. CODEX uAT., num. 219, continens folia scripta 180, exaratus sub Iulio II pont., cuius imago aurea codici prefigitur fol. 1 cum his litteris: Iulii II, Pont. Max.; in membrana. Hic porro sedem apostolicam obtinuit a die 1 Nouembris anni 1503 ad  21 Februarii 1513; quo in codice leguntur: Diuinar. Instit. libri septem, fol. 1; de Ira Dei, fol. 133; de Opificio Dei, fol. 166, a tergo.

uI. CODEX uAT., num. 220, in membrana, folia scripta continens 171, exaratus ante annum 1447, Nam, fol. 172, extat nota ualterii cuiusdam, qui testatur recepisse se duodecim ducatus in numerata pecunia pro pretio huius codicis, anno Domini 1447, die 12 Decembris; reperiuntur in eo: Diuinar. Inst. libri septem, fol. 1; de Ira Dei, fol. 153; de Opificio Dei, fol. 166, a tergo.

uII. CODEX uAT., 221, in membrana, folia scripta continens 281, exaratus circa annum 1450, uti ex prefixis picturis et imaginibus colligitur; continentur in eo: Diuinar. Institut. libri septem, fol. 1; de Ira Dei, fol. 252; initium, de Summis necessitatibus; exhortatur Demetrianum ad studendum pietati diligentius, et ad mundi contemptum; hanc epistolam Iseus non edidit; de Opificio Dei, fol. 267, uti apud Iseum.

uIII. CODEX uAT., 222, in charta papyracea, folia continens 275, exaratus anno 1462, mense decembri,  die uigesimo primo uti fol. ult. annotatur. Leguntur porro in eo: Diuinarum Instit. libri septem, fol. 1; de Ira Dei, fol. 225; de Opificio Dei, fol. 252.

IX. CODEX uAT., 223, folia continens 217, exaratus in fol. in membrana per manus Iohannis Hornsen, familiaris domini Corradi de Monte Politiano, uti annotatur fol. ult. cuius Corradi insignia prefiguntur fol. 1 cum his litteris: A. Corradi de Monte Policiano. Habentur in eo: Diuinarum Instit. libri septem, fol. 1. In fine est, fol. 195, hec nota: Firmiani Lactantii  Diuinarum Institutionum ad Constantinum imperatorem, et aduersus Gentes libri finiunt septem per manus Iohannis Hornsen, indigni seruuli egregii domini Corradi de Monte Policiano  palatio apostolico, temporibus serenissimi domini Petri, Domini Nicolai diuina Prouidentia pape quinti, anno 1454, Pontificatus sui anno septimo. De Ira Dei ad Donatum, fol. 195, a tergo.

 X. CODEX uAT., 224, in membrana, folia continens 125. Fuit olim Monasterii S. Crucis in Hierusalem Rome, uti annotatur fol. 1, describunturque in eo: Diuinarum Instit. libri septem a fol. 1 ad fol. 118.

XI. CODEX uAT., 225, in membrana, folia continens 135, sine nota temporis; sed ex scriptura colligitur, fuisse scriptum anno circiter 1460; leguntur in eo: Diuinarum Instit. libri septem, fol. 1 ad 135.

XII. CODEX uAT., 226, in charta papyracea, folia continens 187. Fuit Antonii de Pichetis iuris canonis peritissimi, uti annotatur fol. ultimo. Exaratus Papie, anno 1441, die quarto Decembris, ut habetur fol. 180.


CODICES uATICANI Quos non uiderunt nec Iosephus, nec Sigismundus Iseus, in editione Firmiani Lactantii.

1. CODEX uAT., 2876, chartaceus, in-4o, manu recentiori exaratus: Fol. 53. Fragmentum ex libro uII Lactantii Diuinarum Institutionum.

 2. CODEX uAT., 3152, chartaceus, in-4o Fol. 21: Lactantii Firmiani de Festo die Resurrectionis Dominice uersus. Initium:

Salue, festa dies toto uenerabilis euo,
   Qua Deus internum uicit, et astra tenet, etc.
Iam anno 1570 monuerat Thomasius in sua Lactantii editione, hec carmina esse uenantii Fortunati. uideas que annotamus, pag. 270, tom. II huiusce editionis; fol. 23, eiusdem, de Ortu et obitu Pheninicis carmen:

Est locus in primo felix Oriente remotus,
   Qua patet eterni maxima porta poli.

3. CODEX uAT., 3381, in membrana, in fol., ex libris Fuluii Ursini: Firmiani Lactantii in Statii Papinii Thebaidem expositio.---Prologus, siue proemium: Queritur quo tempore fuerit Statius iste; constat ueraciter, fuisse eum temporibus uespasiani imperatoris, etc.:  Fraternas acies, alternaque regna profanis; quia pacti erant fratres, ut mutuis annis regnarent, etc. Constat foliis 162.

Norunt eruditi hanc expositionem in Statium non esse Firmiani Lactantii, sed Grammatici cuiusdam, Luctatii scilicet uel Luctatii Placidi, aut etiam Placidi Lactantii, sub cuius etiam nomine extant glosse quedam in Ouidii Metamorphoses.

4. CODEX uAT., 5134, fol. 110. uersus Lactantii de Phenice: Est locus in primo felix Oriente remotus, etc. Ut cod. 315, fol. 28, in charta papyracea scriptus.

5. CODEX uAT., 5346: Lactantii de Phenice Elegia, fol. 21: Est locus in primo felix Oriente remotus .


CODICES NUNC uATICANI, Olim Palatini.

 1. CODEX PALATINUS 161, membranaceus, seculi XII; constat foliis 236: Firmiani Lactantii Diuinarum Institutionum, libri septem ; de Opificio Dei, fol. 236 .

2. CODEX PALATINUS 162, membran. in fol. recent.; constat foliis 213: Diuinar. Institutionum libri septem, fol. 1; de Opificio hominis: Quam minime, fol. 193; de Ortu obituque Phenicis: Est locus in primo, etc., fol. 209.

3. CODEX PALAT. 163, membran. recent. fol. 261: De Ira Dei: Animaduerti sepe, fol. 1; Diuinarum Institutionum libri septem, fol. 21; de Opificio hominis:  Quam minime, fol. 233; Index capitum Lactantii, fol. 253.

4. CODEX PALAT. 164, ex papyro, in-fol. 190: Diuinarum Institutionum libri septem, fol. 1; de Opificio hominis, fol. 157; de Ira Dei, fol. 174.


BIBLIOTHECAE uATICANAE URBINATENSIS Codices Lactantii.

1. CODEX URBINATENSIS 58, membran. antiq. in fol. 282: Diuinarum Institut. libri septem, fol. 1; de Opificio Dei, fol. 234; de Ira Dei, fol. 258; Carmen de Phenice: Est locus, etc., fol. 278; Carmen de Christi Resurrectione: Salue, festa dies, etc., fol. 281.

2. CODEX URBINAT. 361: Lactantii Commentaria in Papinii Statii Thebaidem et Achilleidem: Queritur quo tempore, ut in cod. uat. 3381. In Pergameno; constat foliis 138


CODICES uATICANI Bibliothece Regie Alexandrine, Id est, ex Bibliotheca Christine Alexandre, regine Suecorum.


1. CODEX REGIO-ALEXANDRINUS 149, in fol., membran., exaratus decima sexta die mensis Ianuarii anno Domini 1434, Bononie, uti folio ult. annotatur. Fuerat Bibliothece cardinalis et principis a Dietrichstain, Germani, ut notatur fol. 1. Constat foliis 244, ubi: Lactantii Diuinar. Institut. libri septem, fol. 1; de Ira Dei: Animaduerti, fol. 207; de Opificio Dei: Quam minime, fol. 226. In fine hec ab amanuensi annotantur: 1436, die 3 Feb. correctum est hoc opus. Die 20 Feb. 1438 correctum est secunda uice. 1439, die 8 Ianuarii hora 3, perfeci studium eius. 1441, die 6 Feb. perfeci iterum studium eius, corrigendo usque ad orthographiam.

2. COD. REGIO-ALEXANDRINUS 217, membran. in-4o. Fuerat Gerardi Ioannis uossii, uti annotatur fol. 1,  deinde Alex. Petauii, num. 71, anno 1656, uti ibidem legitur: De Ira Dei: Animaduerti, fol. 1; de Opificio Dei, fol. 25.

3. COD. REGIO-ALEXANDR. 265, membran., constat foliis 189. Ibi sunt: Diuinarum Institut. libri septem, fol. 1; de Ira Dei: Animaduerti, fol. 161; de Opificio Dei, fol. 176.

4. COD. REGIO-ALEXANDR. 268, ex papyro. Constat foliis 155, exaratus a Gotardo Stella, uti annotatur folio ult. Fuit Nicolai Heinsii, postea Petauii anno 1656, uti obseruatur, fol. 1: Diuinarum Institutionum libri septem, fol. 1 ; de Ira Dei: Animaduerti, fol. 133; de Opificio Dei: Quam minime sim quietus, fol. 145.

5. COD. REGIO-ALEXANDR. 276, membran., antiq., constat foliis 241: Diuinarum Institutionum, libri septem: Magno et excellenti, fol. 1 ad fol. 219.

6. COD. REGIO-ALEXANDR. 1151, ex papyro, exaratus a Philippo Scholari Parisiensi, die sexto Octobr., an.  Domini 1506, uti annotatur fol. 108: Diuinarum Instit. libri septem, Magno et excellenti, fol. 58 ; de Ira Dei: Animaduerti, fol. 77 ad 98.

7. COD. REGIO-ALEXANDR. 1939, membran., exaratus sub Nicolao u papa, uti constat ex ipsius Stemmate, fol. 2, a tergo. Fuerat patrum Theatinorum S. Siluestri, ut docet inscriptio apposita fol. 1; a Clemente XI in Bibliothecam uaticanam illatus. Constat foliis 289: Diuinarum Institution. lib. septem: Magno et excellenti, fol. 2; de Ira Dei: Animaduerti sepe, fol. 244; de Opificio hominis: Quam minime sim quietus, fol. 268.





uARIAE EDITIONES LACTANTII.

 Lactantii Firmiani de Diuinis Institutionibus aduersus Gentes, libri septem, necnon eiusdem ad Donatum de  Ira Dei liber unus, una cum libro de Opificio hominis ad Demetrianum, in-folio, in uenerabili monasterio  Sublacensi, sub an. Domini MCCCCLXu, pontificatus Pauli pape II anno eius secundo, indictione 13, die uero antepenultima mensis octobris. Hec editio aliquando Romana dicitur, quam per errorem D. Bernard. de Montfaucon in Diario Italico ad annum MCCCCLXI retulerat. Est porro rarissima. Rome reperitur in bibliotheca Barberina; Moguntie, in scrinio litterario nobiliss. capituli Moguntin.; Parisiis, in museo uiri clariss. D. Claudii de Boze, Academiarum Gallie et Inscriptionum socii. Greca in ea editione quandoque, sed non semper leguntur, uideturque ex unico solum desumpta ms. exemplari. Titulus libri I manu est exaratus. Hanc editionem, utpote minus comptam, iuxta quosdam, existimauit editor Cantabrigiensis eam esse codicem manuscriptum: sed codex ms. CANTABRIGIENSIS. de quo mentio est in elencho precedenti, diuersus est ab edito.---In-folio Rome, in domo Petri de Maximis, apud Conradum Sweynheym, anno 1468. Extat tum in bibliotheca Regia Parisiis, tum in museo D. de Boze. Extat quoque Rome in bibliotheca  eminentissimi cardinalis Passionei.---In-folio, Rome, cum prefatione Andree, episcopi Aleriensis, apud eumdem Conradum Sweynheym, 1470. Extat in bibliotheca Regia Parisiis. Differt a priori an. 1468.---In-folio, Rome, 1471. Hanc uidit et contulit Io. Ludolphus Bunemannus.---In-folio, uenetiis, 1472, quam Galleus, sed falso, omnium esse primam existimauit. Hanc Iseus, Heumannus et Bunemannus uiderunt.---In-folio, sine loco et anno, sed in Germania excusa rudi charactere, iam a primis typographice artis incunabulis. Hanc habet Rome eminentissimus cardinalis Passioneus. Nec usquam eam reperi, neque in Germanorum, neque in Gallorum nostratum bibliothecis.---In-folio, Rome, 1474. Extat in bibliotheca Regia Parisiis; extabatque in biblioth. Carpzouiana, unde eam habuerat Christoph. Cellarius. Extabat etiam in bibliot. Hulsiana.---In-folio, Rome, 1475. Hanc laudat Ioh. Alb. Fabricius, quam tamen non extare putat Bunemannus.  ---In-folio, Rostochii, 1476. Hanc diligenter Heumannus et Bunemannus contulerunt. Grecorum in ea spatia uacua sunt relicta.---In-folio, uenetiis, per Iosep. de Colonia et Iohan. Menthen de Gerretzem, 1478. Hec editio satis est accurata, in qua Greca sunt edita. Extat in bibliotheca regalis abbatie Sancte Genouefe; eaque usus est Heumannus. Hanc per errorem, propter nomen Iosephi de Colonia, citat catalogus Hulsianus, sub anno 1478, tamquam Colonie excusam.---In-folio, uenetiis, per Andream de Paltasichis Catarensem et Boninum de Boninis, 1478. Greca citata exhibet, sed rudi charactere; in ea excusa est Epitome. Rome in eximia bibliotheca eiusdem eminentissimi cardinalis Passionei; hanc etiam habet Bunemannus.---In-folio, uenetiis, per Bernardinum de Benaliis, 1483. Hanc laudant Fabricius, Mettayre, aliique; uerum eam extitisse dubitat Bunemannus.---In-folio, uenetiis, per Theodorum de Ragazonibus de Asula, MCCCLXXXX . Hanc habuerunt Iseus, Galleus, Carpzouius et Cellarius:  hanc habet uir clariss. Claud. de Boze.---In-folio, uenetiis, per uincentium Benalium, 1493. Extat in bibliotheca regalis abbatie S. Germani a Pratis.---In-folio, uenetiis, 1494, quam habuit Carpzouius.---In-folio, uenetiis, per Simonem Beuilaquam, studio Andree Episcopi Aleriensis, 1497. Eam expressam putat Bunemannus ex editione 1470.---In-4o paruo, Parisiis, 1500. cum Aegidii Delphi annotamentis.---In-folio, uenetiis, cura Ioan. de Tridino, 1502. Hanc ipse habui, et Ioanni le Brun miseram anno 1709.---In-folio, uenetiis, cura eiusdem Ioan. de Tridino. 1509. Hanc habebat Carpzouius.---In-4o paruo, Parisiis, emendata ab Aegidio Mazeriensi, 1509. Idem est qui emendauerat editionem anni 1500.---In-folio, uenetiis, a Iano Parrhasio castigata, 1510.---In-8o, Antuerpie 1510.---In-4o, Parisiis, 1511.---In-folio, uenetiis, 1511, a Ioan. de Tridino: eadem est ac Parrhasiana 1510; ea usi sunt Iseus et  Galleus.---In-4o, Parisiis, a Ioanne Petit et Nicolao de Pratis. 1513, ex emendatie Aegidii Mazeriensis Delphi. Huic prefixus est titulus: Lepida Lactantii Opera, etc.---In-8o, Florentie Iuntarum, ex emendatione Mariani Tuccii, 1513. Hanc habet bibliotheca Regia, eaque usi sunt Iseus, Galleus et Heumannus.---In-8o, uenetiis, Aldus, ex emendatione Ioan. Bapt. Egnatii ueneti, 1515.---In-folio, Parisiis, 1521.---In-folio, uenetiis, quam recensuit Ianus Parrhasius, 1521. Hanc uidimus in bibliotheca Regia; in ea Greca sat emendate sunt edita. Eadem est ac Parrhasiana an 1510.---In-4o, Basilee, Cratandri, 1521. Plerumque ex Aldina fuit desumpta; satis tamen est emendata.---In-folio, uelin-4o, Basilee, Cratandri, 1523. Hac Galleus se usum esse dixit; uult tamen Bunemannus eamdem esse cum ea anni 1521.---In-4o, Basilee, Cratandri, 1524. Hac usus est Bunemannus in emendando Lactantio.---In-folio, Parisiis, 1525.---In-folio, Basilee, Cratandri, 1532. Ea usus est Cantabrigiensis editor. Huiusce editionis copiam fecit Ioanni le Brun  Nicol. Lengletius.---In-8o, Lugduni, 1532.---In-8o, Antuerpie, Ioan. Graphei, 1532, cum notis Erasmi ad Librum de Opificio Dei. Ea est quam Ioanni le Brun olim misimus. Hanc habuit Heumannus.---In-4o, Basilee, 1534.---In-8o, uenetiis, Aldus, ex castigatione Honorati Fasitellii ueneti ad codices Casinenses, 1535. Ea usi sunt Thomasius, Iseus et Galleus; fuitque suo tempore editio princeps.---In-8o, uenetiis, Paulus Manuccius, 1538.---In 8o, Colonie, 1539.---In-8o, Antuerpie, Gymnicus, 1539. Hanc ex parte emendauit Erasmus Rotterodamensis, cuius leguntur annotationes in librum de Opificio Dei.---In-8o, Lugduni, Gryphius, ex emendatione Fasitellii, 1541: sat elegans.---In 8o, Lugduni, Gryphius, ex eadem emendatione, 1543. Hec minus emendata.---In-folio, Colonie, 1544, cum notis Desiderii Erasmi ad libellum de Opificio Dei. Hec est eximia et emendatissima.---In-4o, Basilee, 1545, aliis 1546.---In-16, Lugduni, Tornesius, ex emendatione Fasitellii,  1548. Editio elegans et nitida.---In-16, Lugduni, Tornesius, 1553, ex eadem emendatione Fasitellii.---In-8o, Antuerpie, 1553. Hec laudatur ab Elia Dupin in Bibliotheca Ecclesiastica.---In 8o, Antuerpie, Gymnicus, 1555, cum Erasmi annotationibus in librum de Opificio Dei.---In-16, Lugduni, Tornesii, 1556, ex castigatione Fasitellii: sat nitida.---In-8o, Antuerpie, 1556.---In-folio, Basilee, ex officina Henrici Petri, 1556, ubi, iuxta Eliam Dupin et P. D. Remigium Ceillier, bis fuit edita. Edita quidem est in heresiologia Io. Heroldi. uerum Claudius Ceillier existimat eamdem separatim editam fuisse, hoc ipso anno 1556.---In-folio, Basilee, Henrici Petri, 1559.---In-16, Parisiis, Hieronymus de Marnef, 1561, ex recensione Fasitellii; parum nitida.---In-folio, Basilee, cum Xysti Betuleii commentariis, 1563. Non omnino probatur eruditis, quamuis in iis multa, et fortasse plura quam par est, Betuleius congesserit.---In-8o, Parisiis, 1563.---In-16, Parisiis, 1565.---In-16, Lugduni, Tornesii,  1567: sat elegans, ac emendata ad codicem ms. quem sibi comparauerat Tornesius.---in-8o, Antuerpie, 1568.---In-8o, Antuerpie, Stelsii, 1570, cum notis Erasmi ad libellum de Opificio Dei.---In-8o, Antuerpie, ex officina Plantiniana, 1570. Sat elegans, ex emendatione Michelis Thomasii ad duos codices Bononienses et septem uaticanos. Hec Gronouio minus placebat, nec omnino placuit Iseo, qui obseruat Thomasium ad nonnulla quidem textus Lactantiani medicam manum adhibuisse, sed pleraque et prope innumera reliquisse plane intacta: quapropter nos admonet, se in Thomasiano textu emendasse trecenta et amplius errata, ut Lactantium puriorem et integriorem redderet.---In-8o, Antuerpie, 1579.---In-16, Lugduni, Tornesii, 1579, ad duos mss. codices emendata.---In-8o, Antuerpie, 1580.---In-16, Lugduni, Tornesii, 1586.---In-8o, Antuerpie, Plantin, 1587. Hec est altera Thomasiane emendationis  editio; nichil tamen in ea fuit immutatum.---In-8o, Lugduni, Tornesii, 1587. Hec editio emendata est ad multos codd. manuscriptos, atque etiam ad notas uarias a Iacobo Cuiacio transmissas.---In-folio, Parisiis, 1589, in Bibliotheca Patrum.---In-16, Lugduni, Tornesii, 1594. Non differt ab editione anni 1587.---In-8o, Parisiis, 1589, ex recensione Thomasii.---In-16, Lugduni, Thome Soubron, 1594; sat emendata, quamuis minus compta.---Colonie Allobrogum , Tornesii, 1613; ex duobus mss. a iacobo Cuiacio emendata. Multi eam facit Galleus: in ea tamen Iseus se animaduertisse asserit textum Lactantii ubique esse corruptum.---In-16, Colonie, 1613, teste Bunemanno. Eadem forsan cum superiori.---In-16, Lugduni, 1615 et 1616.---In-16, Geneue, 1630.---In-folio, Lugduni, 1642.---In-folio, Cesene, 1646. Iosephi Isei cura et castigatione, ad duos Bononienses et duodecim uaticanos mss. codices emendata.---In folio, Rome, Mascardi, 1650, ex Isei emendatione. uerum non  noua, sed eadem plane est ac Cesenensis editio, prima fronte solum immutata.---In-8o, Lugduni Batauor., ex emendatione Antonii Thysii, 1652; sat nitida est, sed parui est apud eruditos momenti; hec capite 15 libri primi corrupta est, ubi agitur de Platone.---In-8o, cum selectis uariorum notis a Seruato Galleo, Lugduni Batauorum, 1660. Hec sat elegans est. Omnes fere notas surripuit Galleus ex editione Betuleii et e schedis Salmasii; at quosdam contulerat mss. codices, quorum uarie lectiones adiecte sunt ad finem libri. Que cum non sit usquequaque emendata, in eam Ioan. le Brun habuit annotationes Petri Francii, historiarum et eloquentie professoris in Amstelodamensi gymnasio. Ea simili modo usi sumus in hac nostra editione.---In-8o, Oxonii, ex recensione et cum notulis quibusdam Thome Spark, 1684. Elegans est ac emendata ad quinque codices mss. In ea editus est liber de Mortibus persecutorum. Aeque ac Ioan. le Brun ista usi sumus editione.---In-8o,  Cantabrigie, 1685. Sat elegans: sed ex Thomasiana editione expressa est. Usus tamen fuit editor duobus mss. codicibus. quorum uarias lectiones premisit libris Lactantii. In ea itidem legitur liber de Mortibus persecutorum. uerum, sed falso, putat Albertus Fabricius hunc editorem exemplar Sublacense habuisse pro manuscripto codice.---In-8o, ex recensione Christoph. Cellarii, Lipsie, 1698. Quamuis emendata, non est tamen omnino inculpata, quasdam nichilominus notas habet non exigui momenti.---In-8o, ex recensione Io. Geor. Walchii, Lipsie, 1715. Primus Epitomen uulgauit integram cum aliis Lactantii operibus. Prelixa est erudita disquisitio de uita et stylo Lactantii. In ea editione aliquid desiderant eruditi. Quid mirum? An clariss. Walchius, qui uix annum uigesimum attigerat, potuit in edendo Lactantio idem artis critice et doctrine, quibus nunc quinquagenarius pollet, specimen edere? Num eadem etate, non doctiorem dico, sed eque doctam emisissent lucabrationem Walchii reprehensores?---In-8o, ex emendatione  Christoph. August. Heumanni, Gottinge, 1736. Hec editio prioribus longe est perfectior. In ea, quibusdam tamen immutatis, seruatus est Christop. Cellarii textus; atque notis Cellarianis addite sunt ubique noue ac erudite: hanc editionem attentius legimus eaque usi sumus.---In-8o, ex emendatione Io. Ludolphi Bunemanni, Lipsie, 1739. Iam ad finem properabat nostra Lactantiana editio, cum hanc eximiam accepi a doctissimo Ioh. Daniel. Schepflino, historiarum et eloquentie in Argentorat. Academia professore. Mirum est quantum laboris ac studii impenderit clariss. Bunemannus in edendo Lactantio: notas ex eo collegimus, eas etiam que nostris opinationibus aduersabantur, ut uno quasi intuitu hec noua ceteras omnes complecteretur editiones.

Nota. In Elencho uariarum Lactantii editionum pretermisi eas, que misse sunt in Bibliothecis  Sanctorum Patrum, quos inter Lactantii opera non infimum locum obtinent. At ille Patrum collectiones sexies saltem edite sunt, uel Colonie Agrippine, uel Parisiis, uel Lugduni. He porro editiones non sunt ad mss. codices emendate, sed ex aliquo iam edito exemplari expresse.


PARTES LACTANTIANORUM OPERUM SEORSIM EDITAE.

L. Cecilius Lactantius Firmianus, de Opificio Dei, seu Formatione hominis, ex recensione et cum notis Desiderii Erasmi, in-8o, Basilee, Froben, 1529.---In-8o, Parisiis, Colineus, 1529.---In-4o, Parisiis, 1551. He annotatiuncule prodierunt in aliis quibusdam Lactantii editionibus, quod iam obseruauimus. Iste porro, quamuis utiles, pauce tamen sunt, nec tres paginas editionis nostre implerent.---Idem liber cum obseruationibus Iodoci Willichii, in-8o, Francofurti et Argentorati, 1542. Hanc editionem habet bibliotheca Regia.---Idem liber ex emendatione Georgii Lud. Goldneri, cum uita Lactantii et iudiciis  eruditorum, in-8o, Gere, 1714.

Lucius Cecilius Lactantius Firmianus, de Mortibus persecutorum, edente cum annotationibus clariss. uiro Stephano Baluzio, in-8o, Parisiis, 1679, tomo II, Miscellaneorum.---Idem separatim editus, in-8o, Parisiis, 1679.---Idem, uerum sine notis Baluzii, a Ioan. Fell., in 12, Oxonii, 1680.---Idem, cum notis Ioannis Columbi, in 8o, Abe in Finlandia, 1684.---Idem liber cum notis uariorum, scilicet Baluzii, Columbi, Gisberti Cuperi, Toinardi et Pauli Bauldri, in-8o, Ultraiecti, 1692 et 1693, nam utrumque annum prefert eadem editio.---Idem, cura et cum obseruationibus Nicolai le Nourry, monachi Benedictini e Congregatione S. Mauri, in-8o, Parisiis, 1710. De his omnibus editionibus uerba fecimus in prefatione secundi uoluminis. L. Cecilii Lactantii Firmiani Epitome Diuin. Institutionum, edente uiro clariss. et Doctiss. Christop. Matth. Pfaffio, Academie Tubingensis cancellario, in-8o, Parisiis, 1712.  ---In-8o, cum notis Io. Dauisii, Cantabrigie, 1718.


QUAEDAM LACTANTIANA IN LINGUAS uULGARES uERSA.

Lactance Firmian, des Diuines Institutions, contre les religions et erreurs des gentils et idolâtres , in-folio, Paris, 1546;---in-folio, Lyon, 1547;---in-16, Paris, 1555;---in-16, Lyon, de Tournes, 1563;---in 16, Paris, 1581. Hec sola est translatio integra Diuinarum Institutionum nostri Lactantii.

Le premier liure des Institutions Diuines, traduit en français par M. Drouet de Maupertuis, in-12, Auignon, 1710.

Traité de la Colère de Dieu, traduit du latin de Lactance, précédé d'un discours sur la uie, les sentimens et les ouurages de l'auteur, en forme d'apologie; par M. Dreux du Radier, conseiller du roi, lieutenant particulier à Châteauneuf en Thimerai. Hanc elegantissimam translationem penes me habeo manu  exaratam, a diligenti auctore mihi amice et beneuole commissam. Nil uehementius opto, quam ut mox prelo subiiciatur. Ex uita Lactantii ab ipso exarata quedam excerpsi, eleganti et concinno auctore ultro annuente.

Traité de Lactance de la Mort des persécuteurs de l'Eglise, mis en français par M. de Maucroix, chanoine de l'église cathédrale de Reims, in-12, Paris, 1680. Hec translatio non elegans solummodo est, uerum etiam elegantissima.---Idem liber anglice uersus a Gilberto Burneto, episcopo Sarisburiensi, cum prefatione de persecutione in christianos, in-8o, Londini, 1686 et 1714. Prefationem istius operis fatetur ipse Albertus Fabricius esse parum decentem.---Le même liure, traduit en français sur la uersion anglaise de M. Burnet, auec la préface, in-8o, Utrecht, 1687.

Symphorien Champier, Traduction du grec en français des prophéties des Sybilles, mises en uer français  dans la Nef des Dames. Hec parum ad illustrandum Lactantium conferunt; ex eo tamen coniicitur, quanti auctorem nostrum fecerint eruditi.


DISSERTATIONES AD LACTANTIUM.

Antonini Raudensis, theologi ordinis Minorum, Firmiani Lactantii erratorum libri tres.

Anthologia Lactantii Firmiani, elegantissimas sententias, easque tam pietate, quam doctrina illustres, complectens: recenter in locos digesta communes, per Thomam Beconum, in-8o, Lugduni, 1558. Hec Anthologia quedam est Lactantiana theologia, qua ad certa capita reuocantur ea omnia, que in Lactantio leguntur de Deo et rebus diuinis; atque etiam illa in quibus agitur de christianorum moribus.

Iean Gardei, Collection des fleurs de Lactance Firmian, contenant sentences très-belles, in-8o. Hic liber idem fere est cum Thome Beconi Anthologia.

Défense des sentimens de Lactance sur le suiet de  l'usure; par M. Louis Bulteau, in-12, Paris, 1671 et 1677.

Nicolai Toinardi Note in Lactantium, de Mortibus persecutorum, in-12, 1690. Has notas, que doctiores sunt, edidimus.

Io. Augusti Krebsii, de Stylo Lactantii, in-4o, Hale Saxonum. 1702. Hanc dignam, que editionibus Lactantii adiungatur, iudicant Memorie Triuoltiane anni 1706, pag. 1069.

Matthie Nic. Kortholti, Dissertatio de Cicerone christiano Lactantio, in 4o, Giesse, 1711.

Danielis Michelii Introductio ad historiam litterariam, in 8o, Cantabrigie, 1721 in qua eximia legitur disquisitio critica de codice Colbertino de Mortibus persecutorum, a pagina 187 ad 210, contra Nicolaum le Nourry, ordinis S. Benedicti.

Ioachimi Iusti Rau Diatribe historico-philosophica de Philosophia Lucii Lactantii Firmiani, in-8o, lene, 1733.



[LIBER PRIMUS LACTANTII.]





ANALYSIS LIBRI PRIMI LACTANTII.



ARGUMENTUM.


Propositio generalis primi et secundi libri est religiones deorum esse falsas. Speciales libri primi partes sunt quatuor: Premium, cap. 1. Prouidentie assertio, cap. 2. Assertio unius ueri Dei, cap. 3, 4, 5, 6, 7.

Refutatio deorum gentilium, inde ad finem.

Proemium tria continet:

Causas huius scriptionis.

ad Constantinum Magnum.

Repetitionem primarie cause huius scriptionis: ubi ratio exponitur cur tam pauci religioni assentiantur.

Cause quibus motus Lactantius orator hanc de religione disputationem instituerit, quinque recensentur.

Prima: Succurrere uult iis, quibus prorsus ignota uera religio, quorum multi ueritatem quesiuerunt, sed frustra, quia arcanum summi Dei ingenio ac propriis  sensibus non potest comprehendi.

Secunda: Succurrere uult iis, quibus aliquo modo innotuit uera religio: sed eam uel contemnunt, ut docti, quod idoneis assertoribus egeat; uel oderunt, ut indocti, ob insitam sibi austeritatem.

Tertia: Quia non tam de rebus humanis bene meretur, qui scientiam bene dicendi affert, quam qui pie atque innocenter docet uiuere.

Quarta: Quia maximi oratores extremum uite actum philosophie tribuerunt; ergo iustius ego theologie tribuam.

Quinta: uiri prudentes Institutiones iuris ciuilis ediderunt; melius igitur ego diuinas Institutiones persequar.

ad imperatorem Constantinum, qua illi gratulatur de ueritatis agnitione.

Repetit causam principem institute disputationis, ut homines auocet ab erroribus, additque rationem cur tam pauci religioni uere assentiantur: quod  multi obdurent se contra manifestam ueritatem, nec cogitent, quare sint nati; hec enim prauitatis est causa, ignoratio sui.

Altera pars libri primi questionem de prouidentia pertractat: Au sit prouidentia? Lactantius non copiosa hanc thesim demonstratione indigere scribit; tum quod Stoici et Cicero satis argute negatiuam refutarint; tum quod omnes populi in hac una re consentiant esse prouidentiam, cap. 2.

 Tertia parte asserit unum esse Deum, mundi huius conditorem et gubernatorem; idque rationibus et auctoritatibus confirmat.



RATIONIBUS.

Quia Deus est perfectus. Ergo non potest esse nisi unus.

Quia Deus non capit interitum. Ergo nec diuisionem.

Quia unus Deus facere mundum potuit. Ergo et regere.

Quia ut res militaris non constat, nisi sub uno duce: sic hic summa ipsa rerum non constabit, nisi singularum partium potestas ad unam prouidentiam referatur.

Quia dicere multorum arbitrio cuncta regi, tale est, quale si quis affirmet in uno corpore multas esse mentes: quoniam multa et uaria sunt ministeria membrorum, que omnia mens sola gubernat.

 Obiectio: Sunt equidem multi dii, sed unus est summus Rector.

Responsio: Si uniuersi pares non sunt; non igitur dii sunt omnes.



AUCTORITATIBUS.

Prophetarum. Prophete, qui fuerunt admodum multi, unum Deum predicant, unum loquuntur.

Obiectio. Non admittimus illorum testimonia; sunt uoces humane.

Respons. Impleta sunt illorum uaticinia; igitur non fuerunt furiosi nec mendaces, quia ceteros ab omni fraude cohibuerunt; et uoluntas lingendi ac mentiendi eorum est, qui appetunt opes, qui lucra desiderant, que res procul a sanctis illis uiris fuit. Aliqui eorum principes aut etiam reges fuerunt, in quos cadere non potest suspicio fraudis.

Petarum: nam Orpheus Deum uerum uocat. Sic uirgilius et Ouidius Deum mundi fabricatorem agnoscunt.

 Philosophorum: Thaletis, Pythagore, Anaxagore, Antisthenis, Cleanthis et Anaximems, Chrysippi, Zenonis, Aristotelis, Platonis, Ciceronis, Senece.

Mercurii Trismegisti: . .

Sibyllarum, que omnes unum Deum predicant.

Apollinis, qui querenti quid esset Deus, respondit: .

 Quarta libri parte refutat primum communes gentilium religiones a cap. 8 usque ad 20, deinde proprias Romanorum, a cap. 20 ad finem; probatque religiones  deorum falsas esse, quod certo tempore nati, pessime uixerint, tandemque mortalium omnium legem subierint, quos pro diis gentiles coluerunt.





LUCII CAECILII FIRMIANI LACTANTII DIuINARUM INSTITUTIONUM LIBER PRIMUS. DE FALSA RELIGIONE DEORUM. 



Prefatio. QUANTI SIT ET FUERIT SEMPER COGNITIO uERITATIS.

 Magno et excellenti ingenio uiri, cum se doctrine penitus dedissent,  [4Kb] quidquid laboris poterat impendi, contemptis omnibus et priuatis et publicis actionibus, ad inquirende ueritatis studium contulerunt; existimantes multo esse preclarius humanarum diuinarumque rerum inuestigare ac scire rationem, quam aut struendis opibus, aut cumulandis honoribus inherere. Quibus rebus, quoniam fragiles terreneque sunt  et ad solius corporis pertinent cultum, nemo melior, nemo iustior effici potest. Erant illi quidem ueritatis cognitione dignissimi, quam scire tantopere cupiuerunt; atque ita, ut eam rebus omnibus arteponerent. Nam et abiecisse quosdam res familiares suas, et renuntiasse uniuersis uoluptatibus constat, ut solam nudamque ueritatem nudi expeditique sequerentur: tantumque apud eos ueritatis nomen et auctoritas  ualuit, ut in ipsa esse summi boni premium predicarent.  [6Kb] Sed neque adepti sunt id quod uolebant: et operam simul atque industriam perdiderunt; quia ueritas, id est arcanum summi Dei, qui fecit omnia, ingenio ac propriis non potest sensibus comprehendi: alioqui nichil inter Deum hominemque distaret, si consilia et dispositiones illius maiestatis eterne cogitatio assequeretur humana. Quod quia fieri non potuit, ut homini per seipsum ratio diuina innotesceret, non est passus hominem Deus lumen sapientie requirentem diutius errare, ac sine ullo laboris effectu uagari per tenebras inextricabiles; aperuit oculos eius aliquando, et notionem ueritatis munus suum fecit: ut et humanam sapientiam nullam esse monstraret, et erranti ac uago uiam consequende  immortalitatis ostenderet.

uerum quoniam pauci utuntur hoc celesti beneficio ac munere; quod obuoluta in obscuro ueritas latet; eaque uel contemptui doctis est, quia idoneis assertoribus eget, uel odio indoctis, ob insitam sibi austeritatem, quam natura hominum procliuis in uitia pati non potest  succurrendum esse his erroribus credidi: ut et docti ad ueram sapientiam dirigantur et indocti ad ueram religionem. Que professio multo melior, utilior, gloriosior putanda est, quam illa oratoria, in qua diu uersati, non ad uirtutem, sed plane ad argutam malitiam iuuenes erudiebamus. Multo quippe nunc rectius de preceptis celestibus disseremus, quibus ad cultum uere maiestatis mentes hominum instruere possimus: nec tam de rebus humanis bene meretur, qui scientiam bene dicendi affert, quam qui pie atque innocenter docet uiuere: idcirco apud Grecos maiore in gloria philosophi, quam oratores fuerunt. Illi enim recte uiuendi doctores sunt existimati: quod  est longe prestabilius: quoniam bene dicere, ad paucos pertinet, bene autem uiuere ad omnes. Multum tamen nobis exercitatio illa fictarum litium contulit, ut nunc maiore copia et facultate dicendi causam ueritatis peroremus: que licet possit sine eloquentia defendi, ut est a multis sepe defensa; tamen claritate ac nitore sermonis illustranda, et quodammodo disserenda est, ut potentius in animos  influat et ui sua instructa,  [37Kb] et luce orationis ornata.



CAPUT PRIMUM. De religione et sapientia.

De religione itaque nobis rebusque diuinis instituitur disputatio. Nam si quidam maximi oratores professionis sue quasi ueterani, decursis operibus actionum suarum, postremo se philosophie tradiderunt, eamque sibi requiem laborum iustissimam putauerunt; si animos suos in earum rerum, que inueniri non poterant, inquisitione torquerent, ut non tam otium sibi, quam negotium quesisse uideantur, et quidem multo molestius, quam in quo fuerant  ante uersati: quanto iustius ego me ad illam  piam, ueram, diuinamque sapientiam, quasi ad portum aliquem tutissimum conferam, in qua omnia dictu prona sunt, auditu suauia, facilia intellectu, honesta susceptu? Et si quidam prudentes, et arbitri equitatis, Institutiones ciuilis iuris compositas ediderunt, quibus ciuium dissidentium lites contentionesque sopirent: quanto melius nos et rectius diuinas Institutiones litteris persequemur; in quibus non de stillicidiis, aut aquis arcendis, aut de manu conserenda, sed de spe, de uita, de salute, de immortalitate, de Deo loquemur, ut superstitiones mortiferas, erroresque turpissimos sopiamus?

Quod opus nunc nominis tui auspicio inchoamus, Constantine, Imperator Maxime, qui primus Romanorum  principum, repudiatis erroribus, maiestatem  Dei singularis ac ueri et cognouisti et honorasti. Nam cum ille dies felicissimus orbi terrarum illuxisset, quo te Deus summus ad beatum imperii culmen euexit, salutarem uniuersis et optabilem principatum preclaro initio auspicatus es, cum euersam sublatamque iustitiam reducens, teterrimum aliorum facinus  [13Kb] expiasti: pro quo facto dabit tibi Deus felicitatem, uirtutem, diuturnitatem: ut eadem iustitia, qua iuuenis exorsus es, gubernaculum reipublice etiam senex teneas, tuisque liberis, ut ipse a patre accepisti, tutelam Romani nominis tradas. Nam malis, qui adhuc aduersus iustos in aliis terrarum partibus seuiunt, quanto serius, tanto uehementius idem omnipotens mercedem sceleris exsoluet: quia ut est erga pios indulgentissimus pater, sic aduersus impios rectissimus  iudex. Cuius religionem cultumque diuinum cupiens defendere, quem potius appellem, quem alloquar, nisi eum per quem rebus humanis iustitia et sapientia restituta est?

Omissis ergo huiusce terrene philosophie auctoribus nichil certi afferentibus, aggrediamur uiam rectam: quos equidem, si putarem satis idoneos ad bene uiuendum duces esse, et ipse sequerer, et alios, ut sequerentur, hortarer. Sed cum inter se magna concertatione dissideant, secumque ipsi plerumque discordent, apparet eorum iter nequaquam esse directum: siquidem sibi quique, ut est libitum, proprias uias impresserunt, confusionemque magnam inquirentibus  ueritatem reliquerunt. Nobis autem, qui sacramentum  uere religionis accepimus, cum sit ueritas reuelata diuinitus, cum doctorem sapientie ducemque ueritatis Deum sequamur, uniuersos sine ullo discrimine uel sexus uel etatis ad celeste pabulum conuocamus. Nullus enim suauior animo cibus est, quam cognitio ueritatis, cui asserende atque illustrande septem uolumina destinauimus, quamuis ea res infiniti pene sit operis et immensi: ut si quis hec dilatare atque exequi plenissime uelit, tanta illi rerum copia exuberet, ut nec libri modum nec finem reperiat oratio. Sed nos idcirco breuiter omnia colligemus; quod ea que allaturi sumus, tam clara sunt et lucida, ut magis mirum esse uideatur tam obscuram uideri hominibus ueritatem, et iis precipue, qui sapientes uulgo putantur, uel quod tantummodo  instituendi nobis homines erunt, hoc est, ab errore quo sunt implicati, ad rectiorem uiam reuocandi.

Quod si fuerimus, ut spero, assecuti, mittemus eos ad ipsum doctrine uberrimum ac plenissimum fontem, cuius haustu atque potu conceptam uisceribus sitim sedent, ardoremque restinguant. Eruntque illis omnia facilia, prona, manifesta: modo ne pigeat ad percipiendam sapientie disciplinam, legendi, uel audiendi patientiam commodare. Multi enim superstitionibus uanis pertinaciter inherentes, obdurant se contra manifestam ueritatem, non tam de suis religionibus, quas praue asserunt, bene meriti, quam de se male: qui cum habeant iter rectum, deuios sequuntur  anfractus; planum deserunt, ut per precipitium  labantur;  [77Kb] lucem relinquunt, ut in tenebris ceci ac debiles iaceant. His consulendum est ne contra se pugnent, uelintque se tandem ab inueteratis erroribus liberari: quod utique facient, si, quare sint nati, aliquando peruiderint. Hec enim prauitatis est causa, ignoratio sui; quam si quis, cognita ueritate, discusserit, sciet quo referenda, et quemadmodum sibi uita degenda sit. Cuius scientie summam breuiter circumscribo: ut neque religio ulla sine sapientia suscipienda sit, nec ulla sine religione probanda sapientia.



 CAPUT II. Quod prouidentia sit in rebus humanis.

Suscepto igitur illustrande ueritatis officio, non putaui adeo necessarium ab illa questione principium sumere, que uidetur prima esse natura: sitne prouidentia, que rebus omnibus consulat; an fortuitu uel facta sint omnia uel regantur. Cuius sententie auctor est Democritus, confirmator Epicurus. Sed et antea Protagoras, qui deos in dubium uocauit; et postea Diagoras, qui exclusit; et alii nonnulli qui non putauerunt deos esse; quid aliud effecerunt, nisi ut nulla esse prouidentia putaretur? quos tamen et ceteri philosophi, ac maxime Stoici acerrime retuderunt,  [51Kb]  docentes, nec fieri mundum sine diuina ratione potuisse, nec constare, nisi summa ratione regeretur. Sed et M. Tullius, quamuis Academice discipline defensor esset, de prouidentia gubernatrice rerum et multa et sepe disseruit, Stoicorum argumenta confirmans, et noua ipse afferens plurima: quod facit tum in omnibus philosophie sue libris, tum maxime in iis qui sunt de Natura deorum.

Nec difficile sane fuit paucorum hominum praue sentientium redarguere mendacia testimonio populorum atque gentium in hac una re non dissidentium. Nemo est enim tam rudis, tam feris moribus, qui oculos suos in celum tollens, tametsi nesciat cuius Dei prouidentia regatur hoc omne quod cernitur, non aliquam tamen esse intelligat ex ipsa rerum magnitudine,  motu, dispositione, constantia, utilitate, pulchritudine, temperatione: nec posse fieri quin id, quod mirabili ratione constat, consilio maiori aliquo sit instructum. Et nobis utique facillimum est exequi hanc partem quamlibet copiose. Sed quia multum inter philosophos agitata res est, et prouidentiam tollentibus satis responsum uidetur ab hominibus argutis  et eloquentibus, et de solertia diuine prouidentie per totum hoc opus, quod suscepimus, sparsim dicere necesse est; omittamus in presenti hanc questionem, que cum ceteris sic coheret, ut nichil a nobis disseri posse uideatur, ut non simul de prouidentia disseratur.



CAPUT III. Uniusne potestate Dei mundus regatur, an multorum?

Sit ergo nostri operis exordium questio illa consequens ac secunda: utrum potestate unius Dei mundus regatur, anne multorum? Nemo est qui quidem sapiat, rationemque secum putet, non unum esse intelligat, qui et condiderit omnia, et eadem, qua condidit, uirtute moderetur. Quid enim multis  opus est ad mundi regimen sustinendum? nisi forte arbitremur, si plures sint, minus habere singulos neruorum atque uirium. Quod quidem faciunt ii, qui multos esse uolunt; quia necesse est imbecilles esse: siquidem singuli, sine auxilio reliquorum, tante molis gubernaculum sustinere non possent. Deus autem, qui est eterna mens, ex omni utique parte  perfecte consummateque uirtutis est. Quod si uerum est, unus sit necesse est. Potestas enim, uel uirtus absoluta, relinet suam propriam firmitatem. Id autem solidum existimandum est, cui nichil decedere;  [4Kb] id perfectum, cui nichil possit accedere.

Quis dubitet potentissimum esse regem, qui totius orbis habeat imperium? neque immerito: cum illius sint, que ubique sunt omnia; cum ad eum solum omnes undique copie congerantur. At si plures partiantur orbem, minus certe opum, minus uirium singuli habebunt, cum intra prescriptam portionem se quisque contineat. Eodem etiam modo dii, si plures sint, minus ualebunt, aliis tantumdem in se habentibus. uirtutis autem perfectior natura potest esse in eo, in quo totum est, quam in eo, in quo  pars exigua de toto est. Deus uero, si perfectus est  ut esse debet, non potest esse nisi unus, ut in eo sint omnia. Deorum igitur uirtutes ac potestates infirmiores sint necesse est: quia tantum singulis deerit quantum in ceteris fuerit; ita quanto plures, tanto minores erunt. Quid, quod summa illa rerum potestas ac diuina uis ne semel quidem diuidi potest? Quidquid enim capit diuisionem, et interitum capiat necesse est. Si autem interitus procul est a Deo, quia incorruptibilis est et eternus, consequens est ut diuidi potestas diuina non possit. Deus ergo unus est, si nichil esse aliud potest, quod tantumdem capiat potestatis; et ii tamen, qui multos esse arbitrantur, officia inter se dicunt esse partitos: de quibus omnibus suo loco disputabimus. Illud interim, quod ad presentem locum pertinet, teneo.  Si partiti sunt inter se officia, eodem reuoluitur res, ut ex iis quilibet sufficere, omnibus nequeat. Perfectus  igitur iam non erit, qui, cessantibus ceteris, non potest omnia gubernare. Ita fit ut ad regendum mundum unius perfecta uirtute magis opus sit, quam imbecillitate multorum. Qui autem putat hanc tantam magnitudinem non posse ab uno regi, fallitur. Nec enim quanta sit uis potestasque diuine maiestatis intelligit, si existimat singularem Deum, qui facere mundum potuit, eumdem regere non posse quem fecit. At si concipiat animo, quanta sit diuini huius operis immensitas cum antea nichil esset, tamen uirtute atque consilio Dei ex nichilo esse conflatam; quod opus nisi ab uno inchoari perficique non potuit: iam intelliget, multo facilius esse ab uno regi, quod est ab uno constitutum.

Dicat fortasse aliquis, ne fabricari quidem tam  immensum opus mundi, nisi a pluribus potuisse: quamlibet multos, quamlibet magnos faciat, quidquid in multis magnitudinis, potestatis, uirtutis, maiestatisque posuerit, id totum in unum confero, et in uno esse dico; ut tantum in eo sit istarum rerum, quantum nec cogitari nec dici potest. Qua in re quoniam et sensu deficimus et uerbis; quia neque tante intelligentie lucem pectus humanum, neque explanationem tantarum rerum capit lingua mortalis: idipsum intelligere nos oportet ac dicere. uideo rursus quid e contrario dici possit: tales esse illos plures, qualem nos uolumus unum. At hoc fieri nullo pacto potest, quod singulorum potestas progredi longius non ualebit, occurrentibus sibi postestatibus ceterorum. Necesse est enim ut suos quisque limites aut transgredi nequeat, aut si transgressus fuerit, suis  alterum finibus pellat. Non uident, qui deos multos esse credunt, fieri posse ut aliqui diuersum uelint;  ex qua re disceptatio inter eos et certamen oriatur: sicut Homerus bellantes inter se deos finxit;  [21Kb] cum alii Troiam capi uellent, alii repugnarent. Unius igitur arbitrio mundum regi necesse est. Nisi enim singularum partium potestas ad unam prouidentiam referatur, non poterit summa ipsa constare; unoquoque nichil curante amplius, quam quod ad eum proprie pertinet: sicut ne res quidem militaris, nisi unum habeat ducem atque rectorem. Quod si in uno exercitu tot fuerint imperatores, quot legiones, quot cohortes, quot cunei, quot ale, primum nec instrui poterit acies, unoquoque periculum recusante; nec regi facile, aut temperari, quod suis propriis consiliis utantur omnes, quorum diuersitate plus noceant, quam prosint: sic in hoc rerum nature imperio, nisi  unus fuerit, ad quem totius summe cura referatur, uniuersa soluentur et corruent.

Dicere autem, multorum arbitrio regi mundum, tale  est, quale si quis affirmet in uno corpore multas esse mentes: quoniam multa et uaria sunt ministeria membrorum; ut singulos corporis sensus singule mentes regere credantur, item multi affectus, quibus commoueri solemus uel ad iram, uel ad cupiditatem, uel ad letitiam, uel ad metum, uel ad miserationem; ut in his omnibus totidem mentes putentur operari: quod si quis profecto dicat, ne ipsam quidem, que una est, habere uideatur. Quod si in uno corpore tantarum rerum gubernationem mens una possidet, et uniuersis simul intenta est; cur aliquis existimet mundum non posse ab uno regi, a pluribus posse? Quod quia intelligunt isti assertores deorum, ita eos preesse singulis rebus ac partibus dicunt, ut tamen unus sit rector eximius. Iam ergo ceteri dii non  erunt sed satellites ac ministri, quos ille unus maximus et polens omnium his officiis prefecerit; et ipsi  eius imperio ac nutibus seruient.  [6Kb] Si uniuersi pares non sunt, non igitur dii omnes sunt. Nec enim potest hoc idem esse, quod seruit, et quod dominatur. Nam si Deus est nomen summe potestatis, incorruptibilis esse debet, perfectus, impassibilis, nulli rei subiectus. Ergo dii non sunt, quos parere uni maximo Deo necessitas cogit. Sed quia non frustra falluntur ii qui hoc ita putant, causam huius erroris paulo post aperiemus. Nunc unitatem diuine potestatis testimoniis comprobemus.



CAPUT Iu. Quod unus uere sit Deus a prophetis etiam prenuntiatus.

Prophete, qui fuerunt admodum multi, unum Deum predicant, unum loquuntur: quippe qui unius Dei  spiritu pleni, que futura essent, pari et consona uoce predixerunt. At enim ueritatis expertes non putant his esse credendum. Illas enim non diuinas, sed humanas uoces fuisse aiunt. uidelicet quia de uno Deo preconium faciunt, aut insani, aut fallaces fuerunt. At quin impleta esse implerique quotidie illorum uaticinia uidemus; et in unam sententiam congruens  diuinatio docet non fuisse furiosos. Quis enim mentis emote, non modo futura precinere, sed etiam coherentia loqui possit? Num ergo fallaces erant, qui talia loquebantur? quid ab his tam longe alienum quam ratio fallendi, cum ceteros ab omni fraude cohiberent? Idcirco enim a Deo mittebantur, ut et precones essent maiestatis eius, et correctores prauitatis humane.

Preterea uoluntas fingendi ac mentiendi eorum est qui opes appetunt, qui lucra desiderant; que res procul ab illis sanctis uiris abfuit. Ita enim delegato sibi officio functi sunt, ut, derelictis omnibus ad tutelam uite necessariis, non modo in futurum, sed ne in diem quidem laborarent, contenti extemporali cibo, quem Deus subministrasset: et hi non modo  questum nullum habuerunt, sed etiam cruciatus atque mortem. Amara sunt enim uitiosis ac male uiuentibus precepta iustitie. Itaque ii, quorum peccata et arguebantur et prohibebantur, excruciatos eos acerbissime necauerunt. Ergo a quibus abfuit studium lucri, abfuit etiam uoluntas et causa fallendi. Quid, quod aliqui eorum principes aut etiam reges fuerunt, in  quos cadere non posset  [254Kb] suspicio cupiditatis ac fraudis, et tamen preconium Dei singularis eadem, qua ceteri, diuinatione fecerunt?



CAPUT u. De testimoniis petarum et philosophorum.

Sed omittamus sane testimonia prophetarum, ne minus idonea probatio uideatur esse de his, quibus omnino non creditur. ueniamus ad auctores; et eos ipsos ad ueri probationem testes citemus, quibus contra nos uti solent, petas dico ac philosophus. Ex his unum Deum probemus necesse est: non quod illi habuerint cognitam ueritatem; sed quod ueritatis  ipsius tanta uis est, ut nemo possit esse tam cecus, qui non uideat ingerentem se oculis diuinam claritatem. Pete igitur, quamuis deos carminibus ornauerint, et eorum res gestas amplificauerint summis laudibus, sepissime tamen confitentur spiritu uel mente una contineri regique omnia. Orpheus, qui est uetustissimus petarum, et equalis ipsorum deorum , Deum uerum et magnum, , id est primogenitum, appellat; quod ante ipsum nichil sit genitum, sed ab ipso sint cuncta generata: eumdem etiam nominat; quod cum adhuc nichil esset, primus ex infinito apparuerit et  extiterit. Cuius originem atque naturam quia concipere animo non poterat, ex ere immenso natum esse dixit: . Aliud enim amplius quod diceret non habebat. Hunc ait esse omnium deorum parentem, quorum causa celum condiderit, liberisque prospexerit ut haberent habitaculum, sedemque communem: . [140Kb] Natura igitur et ratione ducente, intellexit esse prestantissimam potestatem celi ac terre conditricem. Non poterat enim dicere Iouem esse principem rerum, qui erat Saturno genitus; neque Saturnum ipsum, qui celo natus ferebatur: celum autem tamquam Deum primum constituere non audebat, quod uidebat elementum esse mundi, quod ipsum eguerit auctore. Hec eum ratio perduxit ad  illum Deum primogenitum, cui assignat et tribuit principatum.

Homerus nichil nobis dare potuit, quod pertineat ad ueritatem, qui humana potius quam diuina conscripsit. Potuit Hesiodus, qui deorum generationem unius libri opere complexus est. Sed tamen nichil dedit, non a Deo conditore sumens exordium, sed a chao, quod est rudis inordinateque materie confusa congeries:  cum explanare ante debuerit, chaos ipsum unde, quando, quomodo esse, aut constare cepisset. Nimirum sicut ab aliquo artifice disposita, ordinata, effecta sunt omnia: sic ipsam materiam fictam esse ab aliquo necesse est. Quis igitur hanc, nisi Deus, fecit, cuius potestati subiacent omnia? sed refugit hoc ille dum horret incognitam, ueritatem. Non enim Musarum instinctu, sicut uideri uolebat, in Helicone carmen illud effudit; sed meditatus uenerat et paratus.

Nostrorum primus Maro non longe fuit a ueritate; cuius de summo Deo, quem mentem ac spiritum nominauit, hec uerba sunt:

Principio celum, ac terras, camposque liquentes,
Lucentemque globum lune, Titaniaque astra,
Spiritus intus alit; totamque infusa per artus
Meus agitat molem, et magno se corpore miscet.
 Ac ne quis forte ignoret quisnam esset ille spiritus, qui tantum haberet potestatis, declarauit alio loco, dicens:

   Deum namque ire per omnes
Terrasque, tractusque maris, celumque profundum.
Hinc pecudes, armenta, uiros, genus omne ferarum,
Quemque sibi tenues nascentem arcessere uitas.
Ouidius quoque in principio preclari operis, sine ulla  nominis dissimulatione, a Deo, quem fabricatorem mundi, quem rerum opificem uocat, mundum fatetur instructum. Quod si uel Orpheus, uel hi nostri, que  [55Kb] natura ducente senserunt, in perpetuum defendissent, eamdem quam nos sequimur, doctrinam comprehensa ueritate tenuissent.

Sed hactenus de petis. Ad philosophos ueniamus, quorum grauior est auctoritas, certiusque iudicium; quia non rebus commentitiis, sed inuestigande ueritati studuisse creduntur. Thales Milesius, qui unus e septem sapientium numero fuit, quique primus omnium quesisse de causis naturalibus traditur, aquam esse dixit, ex qua nata sint omnia; Deum autem esse mentem, que ex aqua cuncta formauerit. Ita materiam  rerum posuit in humore; principium causamque  nascendi constituit in Deo. Pythagoras ita definiuit quid esset Deus: »Animus, qui per uniuersas mundi partes, omnemque naturam commeans atque diffusus; ex quo omnia, que nascuntur animalia, uitam capiunt.« Anaxagoras Deum esse dixit infinitam mentem, que per seipsam moueatur, Antisthenes multos quidem esse populares deos, unum tamen naturalem, summe totius artificem. Cleanthes et Anaximenes ethera dicunt esse summum Deum; cui opinioni peta noster assensit:

Tum pater omnipotens fecundis imbribus ether
Coniugis in gremium lete descendit, et omnes
Magnus alit magno permixtus corpore fetus.
 Chrysippus naturalem uim diuina ratione preditam,  interdum diuinam necessitatem Deum nuncupat. Item Zeno  [57Kb] diuinam naturalemque legem.

Horum omnium sententia, quamuis sit incerta, eodem tamen spectat, ut prouidentiam unam esse consentiant. Siue enim natura, siue ether, siue ratio, siue mens, siue fatalis necessitas, siue diuina lex, siue quid aliud dixeris; idem est, quod a nobis dicitur Deus. Nec obstat appellationum diuersitas, cum ipsa significatione ad unum omnia reuoluantur. Aristoteles, quamuis secum ipse dissideat, ac repugnantia sibi et dicat et sentiat, in summum tamen unam mentem mundo preesse testatur. Plato, qui omnium sapientissimus iudicatur, monarchiam plane aperteque defendit; nec ethera, aut rationem, aut naturam, sed, ut est, Deum nominat; ab eo mundum  hunc perfectum atque mirabilem esse fabricatum. Quem Cicero secutus atque imitatus in plurimis, Deum frequenter confitetur, ac supremum uocat in  iis libris, quos de Legibus scripsit; ab eoque regi mundum argumentatur, cum disputat de Natura deorum, hoc modo: »Nihil est prestantius Deo; ab eo igitur mundum regi necesse est. Nulli igitur est nature obediens aut subiectus Deus; omnem ergo regit ipse naturam.« Quid autem sit Deus, in Consolatione definit: »Nec uero Deus ipse, qui intelligitur a nobis, alio modo intelligi potest, nisi mens soluta quedam et libera, segregata ab omni concretione mortali, omnia sentiens ac mouens.«

Anneus quoque Seneca, qui ex Romanis uel acerrimus Stoicus fuit, quam sepe summum Deum merita laude prosequitur! Nam cum de immatura morte dissereret: »Non intelligis, inquit, auctoritatem ac maiestatem iudicis tui, rectorem orbis terrarum, celique  et deorum omnium Deum, a quo ista numina, que singula adoramus, et colimus, suspensa sunt.« Item in Exhortationibus: »Hic, cum prima fundamenta  molis pulcherrime iaceret, et hoc ordiretur, quo neque maius quidquam nouit natura, nec melius; ut omnia sub ducibus suis irent, quamuis ipse per totum se corpus intenderat, tamen ministros regni sui deos genuit.«  [30Kb] Et quam multa alia de Deo nostris similia locutus est: que nunc differo, quod aliis locis opportuniora sunt. Nunc satis est demonstrare, summo ingenio uiros attigisse ueritatem, ac pene tenuisse; nisi eos retrorsum infatuata prauis opinionibus consuetudo rapuisset, qua et deos alios esse opinabantur, et ea, que in usum hominis Deus fecit, tamquam sensu predita essent, pro diis habenda, et colenda credebant.



 CAPUT uI. De diuinis testimoniis et de Sibyllis et earum carminibus.

Nunc ad diuina testimonia transeamus: sed prius unum proferam, quod est simile diuino, et ob nimiam uetustatem, et quod is, quem nominabo, ex hominibus in deos relatus est. Apud Ciceronem C. Cotta pontifex disputans contra Stoicos de religionibus, et de uarietate opinionum, que solent esse de diis, ut more academicorum omnia faceret incerta, quinque fuisse Mercurios ait; et enumeratis per ordinem quatuor, quintum fuisse eum, a quo occisus sit Argus, ob eamque causam in Aegyptum profugisse, atque Aegyptiis leges ac litteras tradidisse. Hunc  Aegyptii Thoyth appellant,  [152Kb] a quo apud eos primus anni sui mensis, id est september, nomen accepit. Idem oppidum condidit, quod etiam nunc Grece uocatur et Phenate colunt eum religiose. Qui tametsi homo, fuit tamen antiquissimus, et instructissimus omni genere doctrine: adeo ut ei multarum rerum et artium scientia Trismegisto cognomen imponeret. Hic scripsit libros, et quidem multos, ad cognitionem diuinarum rerum pertinentes, in quibus maiestatem summi ac singularis Dei asserit, iisdemque nominibus appellat, quibus nos, Deum et patrem. Ac ne quis nomen eius requireret, esse dixit; eo quod nominis proprietate non egeat,  ob ipsam scilicet unitatem. Ipsius hec uerba sunt: , . Deo igitur nomen non est, quia solus est; nec opus est proprio uocabulo, nisi cum discrimen exigit multitudo, ut unamquamque personam sua nota et appellatione designes. Deo autem, quia semper unus est, proprium nomen est Deus.

Superest de responsis carminibusque sacris testimonia, que sunt multo certiora, proferre. Nam fortasse ii, contra quos agimus, nec poëtis putent esse credendum, tamquam uana fingentibus; nec philosophis, quod errare potuerint, quia et ipsi homines fuerint. M. uarro, quo nemo umquam doctior, ne apud  grecos quidem nedum apud latinos uixit,  [86Kb] in libris rerum diuinarum, quos ad C. Cesarem pontificem maximum scripsit, cum de quindecim uiris loqueretur, Sibyllinos libros ait non fuisse unius Sibylle; sed appellari uno nomine Sibyllinos quod omnes femine uates Sibylle, sint a ueteribus nuncupate, uel ab unius Delphidis nomine, uel a consiliis deorum enuntiandis. enim deos, non , et consilium non , sed appellabant Aeolico genere sermonis: itaque Sibyllam dictam esse quasi ceterum Sibyllas decem numero fuisse; easque omnes enumerauit sub auctoribus, qui de singulis scriptitauerint: primam  fuisse de Persis, cuius mentionem fecerit Nicanor, qui res gestas Alexandri Macedonis scripsit: secundam Lybissam, cuius meminit Euripides in Lamie prologo: tertiam Delphida, de qua Chrysippus loquitur in eo libro, quem de diuinatione composuit: quartam Cimmeriam in Italia, quam Neuius in libris belli Punici, Piso in annalibus nominat: quintam Erythream, quam Apollodorus Erythreus affirmat suam fuisse ciuem, eamque Graiis Ilium petentibus uaticinatam, et perituram esse Troiam, et Homerum mendacia scripturum: sextam Samiam de qua scribit Eratosthenes in antiquis annalibus Samiorum repeisse  se scriptum: septimam Cumanam  [32Kb] nomine Amaltheam, que ab aliis Demophile uel Herophile nominatur; eamque nouem libros attulisse ad regem Tarquinium Priscum, ac pro eis trecentos Philippeos postulasse; regemque aspernatum pretii magnitudinem, derisisse mulieris insaniam: illam in conspectu Regis tres combussisse, ac pro reliquis idem pretium postulasse: Tarquinium multo magis mulierem insanire putasse. Que denuo tribus aliis exustis, cum in eodem pretio perseueraret, motum esse regem, ac residuos trecentis aureis emisse: quorum postea numerus sit auctus, Capitolio refecto, quod ex omnibus ciuitatibus et Italicis, et Grecis, et precipue  Erythreis coacti, allatique sunt Romam, cuiuscumque  Sibylle nomine fuerint: octauam Hellespontiam in agro Troiano natam; uico Marpesso, circa oppidum Gergithium; quam scribit Heraclides Ponticus Solonis et Cyri fuisse temporibus: nonam Phrygiam, que uaticinata sit Ancyre: decimam Tiburtem, nomine Albuneam, que Tiburi colitur ut dea, iuxta ripas amnis Anienis, cuius in gurgite simulacrum eius inuentum esse dicitur, tenens in manu librum: cuius sortes Senatus in Capitolium transtulerit.

Harum omnium Sibyllarum carmina et feruntur et habentur, preterquam Cumee, cuius libri a Romanis occuluntur, nec eos ab ullo, nisi a quindecim uiris inspici fas habent. Et sunt singularum singuli  libri:  [7Kb] qui quia Sibylle nomine inscribuntur, unius esse creduntur; suntque confusi, nec discerni ac suum cuique assignari potest: nisi Eruthree, que et nomen suum uerum carmini inseruit, et Erythream se nominatum iri prelocuta est, cum esset orta Babylone: sed et nos confuse Sibyllam dicemus, sicubi testimoniis earum fuerit abutendum.  Omnes igitur he Sibylle unum Deum predicant; maxime tamen Erythrea, que celebrior inter ceteras ac nobilior habetur: siquidem Fenestella, diligentissimus Scriptor de quindecim uiris dicens, ait, restituto Capitolio, retulisse ad Senatum C. Curionem Cos. ut legati Erythras mitterentur, qui carmina Sibylle conquisita Romam deportarent; itaque  missos esse P. Gabinium, M. Otacilium,  [135Kb] L. ualerium, qui descriptos a priuatis uersus circa mille Romam deportarunt. Idem supra ostendimus dixisse uarronem. In iis ergo uersibus, quos legati Romam attulerunt, de uno Deo hec sunt testimonia:

,
Hunc esse solum Deum summum, qui celum fecerit, luminibusque distinxerit.

, ,
, , ,
, .
Qui quoniam solus sit edificator mundi, et artifex rerum, uel quibus constat, uel que in eo sunt, solum coli oportere testatur:

.
.
 Item alia Sibylla, quecumque est, cum perferre se ad homines Dei uocem diceret, sic ait:

 .
Exequerer nunc testimonia ceterarum, nisi et hec sufficerent, et illa opportunioribus locis reseruarem. Sed cum defendamus causam ueritatis apud eos, qui aberrantes a ueritate falsis religionibus seruiunt, quod genus probationis aduersus eos magis adhibere debemus, quam ut eos deorum suorum testimoniis reuincamus?



CAPUT uII. De testimoniis Apollinis et deorum.

Apollo enim, quem preter ceteros diuinum maximeque fatidicum existimant, Colophone respondens, quod Delphis  migrauerat, Asie ductus amenitate; querenti cuidam, quis esset, aut quid  esset omnino Deus, respondit uiginti et uno uersibus, quorum hoc principium est:

 ,  [195Kb] , , ,
,
, ,
Num quis potest suspicari de Ioue esse dictum, qui et matrem habuit, et nomen? Quid quod, Mercurius ille ter maximus, cuius supra mentionem feci, non modo , ut Apollo, sed quoque appellat Deum; quod origo illi non sit aliunde? Nec enim potest ab ullo esse generatus, qui ipse uniuersa generauit. Satis  et argumentis docui, et testibus confirmaui, quod per se satis clarum est Unum esse regem mundi, unum patrem, unum Deum.

Sed fortasse querat aliquis a nobis idem illud, quod apud Ciceronem querit Hortensius: Si Deus unus est, que esse beata solitudo queat? Tamquam nos, qui unum esse dicimus, desertum ac solitarium  esse dicamus; habet enim ministros, quos uocamus  nuntios. Et est illud uerum, quod dixisse in Exhortationibus Senecam supra retuli, ministros genuisse regni sui Deum. uerum hi neque dii sunt, neque deos se uocari, aut coli uolunt: quippe qui nichil preter iussum ac uoluntatem Dei faciant. Nec tamen illi sunt, qui uulgo coluntur, quorum et exiguus et certus est numerus. Quod si cultores deorum eos ipsos se colere putant, quos summi Dei ministros appellamus, nichil est quod nobis faciant inuidiam, qui unum Deum dicamus, multos negemus. Si eos multitudo delectat, non duodecim dicimus, aut trecentos sexaginta quinque , sed innumerabiles esse arguimus errores eorum in diuersum, qui tam paucos putant. Sciant tamen, quo nomine appellari debeant: ne Deum uerum uiolent, cuius  nomen exponunt, dum pluribus tribuunt. Credant  Apollini suo, qui eodem illo responso, ut Ioui principatum, sic etiam ceteris diis abstulit nomen. Tertius enim uersus ostendit, Dei ministros, non deos, uerum angelos appellari oportere. De se quidem ille mentitus est, qui cum sit e numero demonum,  [134Kb] angelis se Dei aggregauit: denique in aliis responsis demonem se esse confessus est. Nam cum interrogaretur, quomodo sibi supplicari uellet, ita respondit: , , , . Item rursus cum precem in Apollinem Smynthium rogatus expromeret, ab hoc uersu exorsus est: , . Quid ergo superest, nisi ut sua confessione uerberibus ueri Dei ac pene subiaceat sempiterne? Nam et in alio responso ita dixit:  . De utrisque generibus in secundo libro disserimus  . Interim nobis sat est, quod, dum honorare se uult, et in celo collocare, confessus est, id quod res habet, quomodo sint appellandi qui Deo semper assistunt.

Retrahant ergo se homines ab erroribus et abiectis religionibus prauis, parentem suum dominumque cognoscant: cuius nec uirtus estimari potest, nec magnitudo perspici, nec principium comprehendi. Cum ad illum mentis humane intentio et acumen et memoria peruenerit, quasi subductis et consummatis omnibus uiis, subsistit, heret, deficit; nec est aliquid ulterius quo progredi possit. uerum quia fieri non potest, quin id quod sit, aliquando esse ceperit, consequens est, ut quando nichil ante illum fuit, ipse ante omnia ex se ipso sit procreatus. Ideoque ab Apolline , a Sibylla ,  et , et nominatur. Quod Seneca, homo acutus, in Exhortationibus uidit: »Nos, inquit, aliunde pendemus. Itaque ad aliquem respicimus,  cui, quod est optimum in nobis debeamus. [106Kb] Alius nos edidit; alius instruxit: Deus ipse se fecit.«



CAPUT uIII. Quod Deus sine corpori sit, nec sexu ad procreandum egeat.

His igitur tot et tantis testibus comprobatur unius Dei potestate ac prouidentia mundum gubernari; cuius uim maiestatemque tantam esse dicit in Timeo Plato, ut eam neque mente concipere, neque uerbis enarrare quisquam possit, ob nimiam eius et inestimabilem potestatem. Dubitet uero aliquis, an quidquam difficile aut impossibile sit Deo, qui tanta tamque mirifica opera prouidentia excogitauit, uirtute constituit, ratione perfecit; nunc autem spiritu sustentet, potestate moderetur, inexcogitabilis, ineffabilis,  et nulli alii satis notus quam sibi? Unde mihi de tanta maiestate sepius cogitanti, qui deos colunt,  interdum uideri solent tam ceci, tam incogitabiles, tam excordes, tam non multum a mutis animalibus differentes, qui credant eos, qui geniti sunt maris ac femine coïtu, aliquid maiestatis diuineque uirtutis habere potuisse; cum Sibylla Erythrea dicat:

. . . . . . . . . . . .
.
Quod si est uerum, sicuti est, apparet Herculem, Apollinem, Liberum, Mercurium, Iouemque ipsum cum ceteris homines fuisse; quando sunt ex duobus sexibus nati. Quid est autem tam remotum a Deo, quam id opus quod ipse ad propagandam sobolem mortalibus tribuit, et quod sine substantia corporali nullum potest esse?

Dii ergo si sunt immortales et eterni, quid opus  est altero sexu; cum successione non egeant, qui semper sunt futuri? Nam profecto in hominibus  ceterisque animantibus diuersitas sexus, et coïtio,  [61Kb] et generatio nullam habet aliam rationem, nisi ut omnia genera uiuentium, quando sunt conditione mortalitatis obitura, mutua possint successione seruari. Deo autem, qui est sempiternus, neque alter sexus, neque successio necessaria est. Dicet aliquis, ut habeat uel ministros, uel in quos ipse possit dominari. Quid igitur opus est sexu femineo, cum Deus, qui est ommipotens, sine usu et opera femine possit filios procreare? Nam si quibusdam minutis animalibus id prestitit, ut sibi

E foliis natos et suauibus herbis
Ore legant:
cur existimet aliquis ipsum Deum, nisi ex permixtione sexus alterius non posse generare? Illos igitur,  quos imperiti et insipientes tanquam deos et  nuncupant et adorant, nemo est tam inconsideratus, qui non intelligat fuisse mortales. Quomodo ergo, inquiet aliquis, dii crediti sunt? Nimirum quia reges maximi ac potentissimi fuerint: ob merita uirtutum suarum, aut munerum, aut artium repertarum, cum cari fuissent iis quibus imperitauerant, in memoriam sunt consecrati. Quod is quis dubitet, res eorum gestas, et facta consideret, que uniuersa tam pete quam historici ueteres prodiderunt.



CAPUT IX. De Hercule et eius uita et morte.

Hercules, qui ob uirtutem clarissimus, et quasi Africanus inter deos habetur, nonne orbem terre,  quem peragrasse ac expurgasse narratur, stupris, libidinibus,  adulteriis inquinauit? nec mirum, cum esset adulterio genitus Alcmene.  [31Kb] Quid tandem potuit in eo esse diuini, quis suis ipse uitiis mancipatus, et mares et feminas contra omnes leges infamia, dedecore, flagitio affecit? Sed ne illa quidem, que magna et mirabilia gessit, talia iudicanda sunt; ut uirtutibus diuinis tribuenda uideantur. Quid enim tam magnificum, si leonem aprumque superauit, si aues sagittis deiecit, si regium stabulum egessit, si uiraginem uicit, cingulumque detraxit, si equos feroces cum domino interemit? Opera sunt ista fortis uiri, hominis tamen. Illa enim, que uicit, fragilia  et mortalia fuerunt. Nulla enim est  tanta uis, que non ferro ac uiribus debilitari frangique possit. At animum uincere, iracundiam cohibere, fortissimi est: que ille nec fecit unquam, nec potuit. Hec qui faciat, non ego eum cum summis uiris comparo; sed simillimum Deo iudico.

uellem adiecisset de libidine, luxuria, cupiditate, insolentia; ut uirtutem eius impleret, quem similem Deo iudicabat. Non enim fortior putandus est, qui leonem, quam qui uiolentam in seipso inclusam feram superat, iracundiam; aut qui rapacissimas uolucres deiecit, quam qui cupiditates auidissimas cercet; aut qui Amazonem bellatricem, quam qui libidinem  uincit, pudoris ac fame debellatricem; aut qui fimum  de stabulo, quam qui uitia de corde suo egerit, que magis sunt perniciosa, quia domestica et propria mala sunt, quam illa, que et uitari poterant et caueri. Ex quo fit, ut ille solus uir fortis debeat iudicari, qui temperans, moderatus  [13Kb] et iustus est. Quod si cogitet aliquis, que sint Dei opera: iam hec omnia, que mirantur homines ineptissimi, ridicula iudicabit. Illa enim non diuinis uirtutibus, quas ignorant, sed infirmitate suarum uirium metiuntur. Nam illud quidem nemo negabit, Herculem non Eurystheo tantum seruisse regi, quod aliquatenus honestum uideri potest; sed etiam impudice mulieri Omphale, que illum uestibus suis indutum sedere ad pedes suos iubebat pensa facientem: detestabilis turpitudo! sed tanti erat uoluptas. Quid tu, inquiet aliquis, petisne  credendum putas? Quidni putem? Non enim ista Lucilius narrat, aut Lucianus, qui diis et hominibus non pepercit; sed hi potissimum, qui deorum laudes canebant.

Quibus igitur credemus, si fidem laudantibus non habemus? Qui hos mentiri putat, proferat alios quibus credamus auctores, qui nos doceant, qui sint isti dii, quomodo, unde orti; que sit uis eorum, qui numerus, que potestas, quid in his admirabile, quid cultu dignum, quod denique certius ueriusque mysterium:  nullos dabit. Credamus igitur istis, qui non ut reprehenderent sunt locuti; sed ut predicarent. Nauigauit ergo cum Argonautis, expugnauitque Troiam, iratus Laomedonti ob negatam sibi pro filie salute mercedem: unde, quo tempore fuerit, apparet. Idem furore atque insania percitus, uxorem suam cum liberis interemit. Hunc homines deum putant? sed Philocteta eius heres non putauit, qui facem supposuit arsuro, qui artus eius et neruos cremari ac diffluere uidit, qui ossa eius ac cineres in Oeteo monte sepeliuit, pro quo munere sagittas eius accepit.



CAPUT X. De Aesculapii, Apollinis, Neptuni, Martis, Castoris et Pollucis, Mercurii atque Liberi uita et gestis.

 Aesculapius et ipse non sine flagitio Apollinis natus, quid fecit aliud diuinis honoribus dignum, nisi quod sanauit Hippolytum? mortem sane habuit clariorem, quod a Deo meruit fulminari. Hunc Tarquitius de illustribus uiris disserens, ait incertis parentibus natum, expositum, et a uenatoribus inuentum, canino lacte nutritum, Chironi traditum, didicisse medicinam: fuisse autem Messenium, sed Epidauri moratum. Tullius etiam Cynosuris ait sepultum.  Quid Apollo  [50Kb] pater eius? Nonne ob amorem, quo flagrabat, turpissime gregem pauit alienum, et muros Laomedonti exstruxit, cum Neptuno mercede conductus, que illi negari potuit impune, ab eoque primo Rex perfidus, quidquid cum diis pepigisset, didicit abnegare. Idem formosum puerum et dum amat, uiolauit; et dum ludit, occidit.

Homicida Mars, et per gratiam cedis crimine ab Atheniensibus liberatus, ne uideretur nimis ferus et immanis, adulterium cum uenere commisit. Castor et Pollux, dum alienas sponsas rapiunt, esse gemini desierunt. Nam liuore iniurie concitatus Idas, alterum  gladio transuerberauit; et eosdem pete alternis uiuere alternis mori narrant: ut iam sint non deorum tantum, sed omnium mortalium miserrimi, quibus semmel mori non licet. Hos tamen Homerus ambos simpliciter  mortuos esse testatur. Nam cum faceret in muris assidentem Priamo Helenam, cunctos Grecie principes recognoscere, solos autem se fratres suos requirere, subieccit orationi eius huiusmodi uersum:

, .
Fur ac nebulo Mercurius, quid ad famam sui reliquit nisi memoriam fraudum suarum? Celo scilicet  dignus, quia palestram docuit, et lyram  [21Kb] primus inuenit. Liberum patrem in senatu deorum summe auctoritatis primeque esse sententie necesse est; quia preter Iouem solus omnium triumphauit, exercitum duxit, Indos deballauit. Sed inuictus ille Imperator Indicus, maximus ab amore ac libidine turpissime uictus est. Delatus enim Cretam cum semiuiro comitatu, nactus est impudicam mulierem in littore ac fiducia uictorie Indice uir esse, uoluit, ne nimium mollis uideretur atque illam patris proditricem, fratris inte  remptricem, ab alio relictam et repudiatam, in coniugium sibi uendicauit, et Liberam fecit, et cum ea pariter ascendit in celum.

Quid horum omnium pater Iupiter, qui in solemni precatione Optimus, Maximus nominatur? nonne a prima sua pueritia impius ac pene parricida deprehenditur? cum patrem regno expulit ac fugauit, nec expectauit mortem decrepiti senis, cupiditate regnandi: et cum paternum solium per uim, per arma cepisset, bello est a Titanibus lacessitus; quod  humano generi principium fuit malorum: quibus uictis, et pace in perpetuum comparata, reliquam suam uitam in stupris adulteriisque  [21Kb] consumpsit. Omitto uirgines, quas imminuit. Id enim tolerabile iudicari solet. Amphitryonem ac Tyndarum preterire non possum, quorum domos dedecore atque infamia plenissimas reddidit. Illud uero summe impietatis ac sceleris, quod regium puerum rapuit ad stuprum. Parum enim uidebatur, si in expugnanda feminarum pudicitia maculosus esset ac turpis, nisi etiam sexui suo iniuriam faceret: hoc est uerum adulterium, quod fit contra naturam. Hec qui fecit uiderimus, an maximus; certe optimus non est: quod nomen a corruptoribus, ab adulteris, ab incestis abest; nisi forte nos erramus homines, qui talia facientes  sceleratos uocamus, ac perditos, omnibusque penis dignissimos iudicamus. Stultus autem Marcus Tullius, qui C. uerri adulteria obiecit: eadem enim Iupiter, quem colebat, admisit; qui P. Clodio sororis incestum: at illi Optimo Maximo eadem fuit et soror et coninx.



CAPUT XI De Iouis ortu, uita, regno, nomine et morte, et de Saturno et Urano.

Quis est igitur tam excors, qui hunc in celo regnare putet, qui ne in terra quidem debuit? Non insulse  quidam peta triumphum Cupidinis scripsit: quo in libro non modo potentissimum deorum Cupidinem, sed etiam uictorem facit. Enumeratis enim amoribus singulorum, quibus in potestatem Cupidinis ditionemque uenissent, instruit pompam, in qua Iupiter cum ceteris diis ante currum triumphantis ducitur catenatus. Eleganter id quidem a peta figuratum: sed tamen non multum distat a uero. Qui enim uirtutis est expers, qui a cupiditate ac libidinibus malis uincitur, non Cupidini , sed morti subiectus est sempiterne. Sed omittamus de moribus dicere: rem confideremus; ut intelligant homines, in quibus miseri uersentur erroribus. Regnare in celo Iouem uulgus existimat: id et doctis pariter et indoctis persuasum est. Quod et Religio  ipsa, et precationes, et hymni, et delubra, et simulacra demonstrant. Eumdem tamen Saturno et Rhea genitum confitentur. Quomodo potest Deus uideri, aut credi :

. . . . . . . Hominum rerumque repertor,
ante cuius ortum infinita hominum millia fuerunt? eorum scilicet, qui Saturno regnante uixerunt; ac priores luce, quam Iupiter, sunt potiti. uideo alium Deum regem fuisse primis temporibus, alium consequentibus. Potest ergo fieri, ut alius sit postea futurus. Si enim regnum prius mutatum est: cur desperemus  etiam posterius posse mutari? nisi forte Saturnus generare potuit fortiorem: Iupiter non potest. Atqui diuinum imperium aut semper immutabile est: aut, si est mutabile, quod  [46Kb] fieri non potest, semper utique mutabile est.

Potest ergo Iupiter regnum amittere, sicut pater eius amisit? Ita plane. Nam cum idem neque uirginibus, neque maritatis unquam pepercisset, abstinuit se tamen una Thetide, quod responsum fuit, maiorem patre suo futurum, quisquis ex illa natus esset. Et primum imprudentia in eo non Dei, cui nisi Themis futura dixisset, ipse nesciret. Si autem diuinus non sit, ne Deus quidem sit; unde ipsa diuinitas nominatur, ut ab homine humanitas. Deinde conscientia imbecillitatis, qui timuit utique maiorem: quod qui facit, scit profecto non esse se maximum: quondoquidem  potest aliquid maius existere. Idem per Stygiam paludem sanctissime iurat.

 uana superstitio, superis que reddita diuis.
Que est ista superstitio? aut a quo reddita? Est ergo aliqua potestas maxima, que peierantes deos puniat? que tanta formido est paludis inferne, si sunt immortales? quid metuunt eam, quam uisuri non sunt, nisi quos mori necesse est? Quid igitur homines oculos suos in celum tollunt? quid per superos deierant, cum ipsi superi ad inferos reuoluantur, ibique habeant quod uenerentur et adorent? Illud uero quale est? esse fata, quibus dii omnes, et ipse Iupiter pareat. Si Parcarum tanta uis est, ut plus possint quam celestes uniuersi, quamque ipse rector ac dominus, cur non ille potius regnare dicantur, quarum legibus ac statutis parere omnes deos necessitas cogit? Nunc cui dubium est, quin is, qui alicui rei obsequitur,  maximus non sit? nam si sit, non accipiat fata, sed faciat. Nunc ad aliud, quod omiseram, redeo. In una  itaque  [112Kb] sola fuit continentior, cum eam deperiret; non uirtute aliqua, sed metu successoris. Que formido utique eius est, qui sit et mortalis, et imbecillus, et nichili: quippe qui potuit et tunc, cum nasceretur, extingui, sicut frater eius ante genitus, extinctus est: qui si uiuere potuisset, nunquam minori concessisset imperium. Ipse autem furto seruatus, furtimque nutritus, siue appellatus est; non, ut isti putant, a feruore celestis ignis, uel quod uite sit dator, uel quod animantibus inspiret animas, que uirtus solius Dei est , sed quod primus ex liberis Saturni maribus uixerit.

Potuerunt igitur homines alium deum habere rectorem, si Saturnus non fuisset ab uxore delusus. At  enim pete ista finxerunt. Errat quisquis hoc putat.  Illi enim de hominibus loquebantur; sed ut eos ornarent, quorum memoriam laudibus celebrabant, deos esse dixerunt. Itaque illa potius ficta sunt, que tamquam de diis, non illa que tamquam de hominibus locuti sunt: quod clarum fiet exemplo, quod inferemus. Danen uiolaturus, aureos nummos largiter in sinum eius infudit. Hec stupri merces fuit. At pete, qui quasi de Deo loquebantur, ne auctoritatem credite maiestatis infringerent, finxerunt ipsum in aureo imbre delapsum, eadem figura, qua imbres ferreos dicunt, cum multitudinem telorum sagittarumque describunt. Rapuisse dicitur in aquila Catamitum: peticus color est. Sed aut per legionem rapuit, cuius insigne aquila est; aut nauis, in qua est impositus, tutelam habuit in aquila figuratam, sicut  taurum, cum rapuit et transuexit Europam. Eodem  modo conuertisse in bouem traditur Io Inachi filiam, que, ut iram Iunonis effugeret, ut erat iam setis obsita, iam bos tranasse dicitur mare, in Aegyptumque uenisse, atque ibi, recepta pristina specie, dea facta que nunc Isis uocatur. Quo igitur argumento probari potest, nec Europam  [6Kb] in Tauro sedisse, nec Io factam bouem? Quod certus dies habetur in Fastis, quo Isidis nauigium celebratur: que res docet non tranasse illam, sed nauigasse. Igitur qui sapere sibi uidentur, quia intelligunt uiuum terrenumque corpus in celo esse non posse, totam Ganymedeam fabulam pro falso repudiant; ac sentiunt in terra id esse factum, quia res ac libido ipsa terrena est. Non ergo ipsas res gestas finxerunt pete; quod si facerent, essent uanissimi: sed rebus gestis addiderunt quemdam colorem. Non enim obtrectantes illa dicebant, sed ornare  cupientes. Hinc homines decipiuntur: maxime quod, dum hec omnia ficta esse arbitrantur a petis, colunt quod ignorant. Nesciunt enim, qui sit petice licentie modus; quousque progredi fingendo liceat: cum officium pete sit in eo, ut ea, que gesta sunt uere, in alias species obliquis figurationibus cum decore aliquo conuersa traducat. Totum autem, quod referas,  fingere, id est ineptum esse, et mendacem potius quam petam.

Sed finxerint ista, que fabulosa creduntur; num etiam illa, que de diis feminis, deorumque connubiis dicta sunt? Cur igitur sic figurantur, sic coluntur? nisi forte non tantum pete, sed pictores etiam fictoresque imaginum mentiuntur. Si enim hic est Iupiter, qui a uobis dicitur deus, si non is est, qui ex Saturno et Ope natus est, non oportuit nisi solius simulacrum in templis omnibus collocari. Quid sibi mulierum effigies uolunt? quid sexus infirmus? in quem si cecidit hic Iupiter, eum uero ipsi lapides hominem fatebuntur. Mentitos aiunt esse petas, et his tamen credunt; immo uero non esse mentitos, re ipsa probant, ita enim deorum simulacra confingunt, ut ex ipsa diuersitate sexus appareat, uera esse  que dicunt pete. Nam quod aliud argumentum habet imago Catamiti, et effigies aquile, cum ante pedes Iouis ponuntur in templis, et cum ipso pariter adorantur: nisi ut nefandi sceleris ac stupri memoria maneat in eternum? Nihil igitur a petis in totum fictum est: aliquid fortasse traductum, et obliqua figuratione obscuratum, quo ueritas inuoluta tegeretur;  sicut illud de sortitione regnorum.  [23Kb] Aiunt enim Ioui celum obtigisse, Neptuno mare, inferna Plutoni. Cur non terra potius in sortem tertiam uenit; nisi quod in terra gesta res est. Ergo illud in uero est, quod regnum orbis ita partiti sortitique sunt, ut Orientis imperium Ioui cederet; Plutoni, cui cognomen Agesilao fuit, pars Occidentis obtingeret: eo quod plaga Orientis, ex qua lux mortalibus datur, superior; Occidentis autem inferior esse uideatur. Sic ueritatem mendacio uelauerunt, ut ueritas ipsa persuasioni publice nichil derogaret. De Neptunii sorte manifestum est, cuius regnum tale fuisse dicimus, quale  Marci Antonii fuit infinitum illud imperium; cui  totius ore maritime potestatem Senatus decreuerat, ut predones persequeretur, ac mare omne pacaret. Sic Neptuno maritima omnia cum insulis obuenerunt. Quomodo id probari potest? Nimirum ueteres historie docent. Antiquus auctor Euhemerus, qui fuit ex ciuitate Messene, res gestas Iouis, et ceterorum qui dii putantur, collegit, historiamque contexuit ex titulis, et inscriptionibus sacris, que in antiquissimis templis habebantur, maximeque in fano Iouis Triphylii; ubi auream columnam positam esse ab ipso Ioue titulus indicabat, in qua columna gesta sua perscripsit, ut monumentum esset posteris rerum  suarum. Hanc historiam et intepretatus est Ennius,  et secutus;  [39Kb] cuius hec uerba sunt: »Ubi Iupiter Neptuno imperium dat maris, ut in insulis omnibus et que secundum mare loca essent, omnibus regnaret.«

uera sunt ergo que loquuntur pete, sed obtentu aliquo specieque uelata. Potest et mons Olympus figuram petis dedisse, ut Iouem dicerent celi regnum esse sortitum; quod Olympus ambiguum nomen est et montis, et celi. In Olympo autem Iouem habitasse docet historia eadem, que dicit: »Ea tempestate Iupiter in monte Olympo maximam partem uite colebat, et eo ad eum in ius ueniebant, si que res in controuersia erant. Item, si quis quid noui inuenerat, quod ad uitam humanam utile esset, eo ueniebat, atque Ioui ostendebat.« Multa in hunc modum pete  transferunt, non ut in eos mentiantur quos colunt, sed ut figuris uersicoloribus uenustatem ac leporem carminibus suis addant. Qui autem non intelligunt, quomodo aut quare quidque figuretur, petas uelut mendaces et sacrilegos insequuntur. Hoc errore decepti etiam philosophi, quod ea, que de Ioue feruntur,  minime in Deum conuenire uidebantur, duos Ioues fecerunt, unum naturalem, alterum fabulosum. uiderunt ex parte, quod erat uerum, eum scilicet, de quo pete loquuntur hominem fuisse: in illo autem naturali Ioue, uulgari consuetudine religionis inducti, errauerunt, quod in Deum nomen hominis transtulerunt; qui  quia solus est, non indiget nomine. Iouem autem illum esse, qui sit ex Ope Saturnoque natus, negari non potest. uana igitur persuasio est eorum, qui nomen Iouis summo Deo tribuunt. Solent enim quidam errores suos hac excusatione defendere; qui conuicti de uno Deo, cum id negare non possunt, ipsum se colere affirmant, uerum hoc sibi placere, ut Iupiter nominetur: quo quid absurdius? Iupiter enim sine contubernio coniugis filieque  coli non solet. Unde quid sit, apparet: nec fas est id nomen eo transferri, ubi nec Minerua est ulla, nec Iuno. Quid? quod huius nominis proprietas non diuinam uim exprimit, sed humanam? Iouem enim, Iunonemque a iuuando esse dictos, Cicero interpretatur. Et Iupiter, quasi Iuuans pater dicitur; quod  nomen in Deum minime congruit; quia iuuare hominis est, opis aliquid conferentis in eum, qui sit alienus, et exigui beneficii. Nemo sic Deum precatur, ut se adiuuet; sed ut seruet, ut uitam salutemque tribuat: quod multo plus ac maius est quam iuuare.

Et quoniam de patre loquimur, nullus pater dicitur filios iuuare,  [30Kb] cum eos generat, aut educat. Illud enim leuius est, quam ut eo uerbo magnitudo paterni beneficii exprimatur. Quanto id magis inconueniens est Deo, qui uerus est pater; per quem sumus, et cuius toti sumus, a quo fingimur, animamur, illuminamur; qui nobis uitam impertit, salutem tribuit, uictum multiplicem subministrat. Non intelligit beneficia diuina, qui se iuuari tantummodo a Deo putat. Ergo non imperitus modo, sed etiam impius est, qui  nomine Iouis uirtutem summe potestatis imminuit. Quare si Iouem et ex rebus gestis et ex moribus hominem fuisse, in terraque regnasse deprehendimus,  superest ut mortem quoque eius inuestigemus. Ennius in sacra Historia, descriptis omnibus que in uita sua gessit, ad ultimum sic ait: Deinde Iupiter, postquam quinquies terras circuiuit, omnibusque amicis atque cognatis suis imperia diuisit, reliquitque hominibus leges, mores frumentaque parauit, multaque alia bona fecit, immortali gloria, memoriaque affectus, sempiterna monimenta suis reliquit: etate pessum acta, in Creta uitam commutauit, et ad deos abiit, eumque Curetes filii sui curauerunt, decoraueruntque eum; et sepulcrum eius est in Creta et in oppido Cnosso, et dicitur uesta hanc urbem creauisse; inque sepulcro eius est inscriptum antiquis litteris grecis, , id est latine, Iupiter Saturni. Hoc certe non pete tradunt, sed antiquarum  rerum scriptores: que adeo uera sunt, ut ea sybillinis uersibus confirmentur; qui sunt tales:

 , ,
 [41Kb] .
Cicero de Natura deorum, cum tres Ioues a theologis enumerari diceret, ait tertium fuisse Cretensem, Saturni filium, cuius in illa insula sepulcrum ostenditur. Quomodo igitur potest deus alibi esse uiuus alibi mortuus, alibi habere templum, alibi sepulcrum? Sciant ergo Romani, Capitolium suum, id est summum caput religionum publicarum, nichil esse aliud quam inane monimentum.

ueniamus nunc ad eius patrem, qui ante regnauit, et qui fortasse plus habebat in se, quod ex coitu tantorum elementorum genitus esse dicatur. uideamus quid in eo fuerit deo dignum: in primis illud, quod aureum seculum narratur habuisse; quod iustitia sub eo fuerit in terra. Teneo aliquid in hoc,  quod in eius filio non fuit. Quid enim tam conueniens deo, quam iustum regimen, ac pium seculum? Sed cum eadem ratione natum esse cogito, non possum  putare Deum summum, quo uideam esse aliquid antiquius, celum scilicet atque terram. At ego Deum quero, ultra quem nichil sit omnino, qui fons, et origo sit rerum. Hic sit necesse est, qui celum ipsum condidit, terramque fundauit. Saturnus autem si ex his natus est  quemadmodum potest Deus esse principalis, qui aliis ortum suum debet? aut quis prefuit mundo, priusquam Saturnus gigneretur? Sed hoc peticum est  figmentum. Nec enim fieri poterat, ut elementa insensibilia, tantoque interuallo separata, in unum coirent ac filium procrearent: aut is, qui natus esset, non potissimum genitoribus similis existeret; sed eam formam gereret, quam parentes sui non habebant.

 Queramus ergo quid ueritatis sub hac figura lateat. Minucius Felix in eo libro, qui Octauius inscribitur, sic argumentatus est: »Saturnum, cum fugatus esset a filio in Italiamque uenisset, Celi filium  dictum, quod soleamus eos quorum uirtutem miremur, aut qui repentino aduenerint,  [28Kb] de celo cecidisse dicere; terre autem, quod ignotis parentibus natos, terre filios nominemus.« Sunt hec quidem similia ueri, non tamen uera: quia constat etiam tunc cum regnaret ita esse habitum. Potuit et sic argumentari: Saturnum, cum potentissimus rex esset, ad retinendam parentum suorum memoriam, nomina eorum celo terreque indidisse, cum hec prius aliis uocabulis appellarentur; qua ratione et montibus et fluminibus nomina scimus imposita. Neque enim cum dicunt pete de progenie Atlantis, aut Inachi fluminis, id potissimum dicunt, homines ex rebus sensu carentibus potuisse generari; sed eos utique significant, qui nati sunt ex his hominibus, qui uel uiui, uel mortui, nomina montibus aut fluminibus indiderunt.  Nam id apud ueteres, maximeque Grecos, fuit usitatum. Sic maria eorum traxisse nomina accepimus,  qui deciderant in ea, ut Aegeum, Icarium, Hellesponticum: et in Latio Auentinus, uocabulum monti dedit, in quo sepultus est; Tiberinus uel Tiberis, amni in quo mersus est.

Non ergo mirandum, si nomina eorum celo terreque attributa essent, qui reges genuerant potentissimos. Apparet ergo non ex celo natum esse; quod fieri non potest: sed ex eo homine, cui nomen Urano fuit. Quod esse uerum Trismegistus auctor est: qui cum diceret admodum paucos extitisse in quibus esset perfecta doctrina, in his Uranum, Saturnum, Mercurium cognatos suos nominauit. Hec ille quia ignorauit, alio traduxit historiam; qui quomodo potuerit argumentari, ostendi: nunc dicam, quomodo, ubi, a quo sit hoc factum; non enim Saturnus hoc,  sed Iupiter fecit. In sacra Historia sic Ennius tradit: »Deinde Pan eum deducit in montem, qui uocatur  celi stela.  [25Kb] Postquam eo ascendit, contemplatus est late terras, ibique eo in monte aram creat celo; primusque in ea ara Iupiter sacrificauit: in eo loco suspexit in celum quod nunc nos nominamus, idque quod supra mundum erat, quod ether uocabatur, de sui aui nomine celo nomen indidit: idque Iupiter, quod ether uocatur, precans, primum celum nominauit; eamque hostiam, quam ibi sacrauit, totam adoleuit.« Nec hic tantum sacrificasse Iupiter inuenitur. Cesar quoque in Arato refert Aglaosthenem dicere, Iouem cum ex insula Naxo aduersus Titanas proficisceretur, et sacrificium faceret in littore, aquilam ei in auspicium aduolasse; quam uictor bono omine acceptam tutele sue subiugarit. Sacra uero  Historia  etiam ante consedisse illi aquilam  in capite, atque illi regnum portendisse, testatur. Cui ergo sacrificare Iupiter potuit, nisi celo auo? quem dicit Euhemerus in Oceania mortuum, et in oppido Aulacia sepultum.



CAPUT XII. Quod stoici figmenta petarum ad philosophicam tranferunt rationem.

Quoniam reuelauimus mysteria petarum, et Saturni parentes inuenimus, ad uirtutes eius et facta redeamus. Iustus in regno fuit. Primum ex hoc ipso iam Deus non est, quod fuit: Deinde quod ne iustus quidem fuit; sed impius, non modo in filios quos necauit, uerum etiam in patrem, cuius dicitur abscidisse  genitalia; quod forsitan uere acciderit. Sed  homines respectu elementi, quod dicitur celum, totam fabulam explodunt tamquam ineptissime fictam: quam tamen stoici  ad rationem physicam  [10Kb] conantur traducere; quorum sententiam Cicero, de Natura deorum  disserens, posuit: »Celestem, inquit, altissimam etheriamque naturam, id est igneam, que per sese omnia gigneret, uacare uoluerunt ea parte corporis, que coniunctione alterius egeret ad procreandum: que ratio in uestam potuit conuenire, si mas diceretur. Idcirco enim uirginem putant uestam, quia ignis inuiolabile sit elementum, nichilque nasci possit ex eo, quippe qui omnia que arripuerit absumat.« Ouidius in Fastis :

Nec tu aliud uestam, quam uiuam intellige flammam;
Nataque de flamma corpora nulla uides.
 Iure igitur uirgo est, que semina nulla remittit,
Nec capit, et comites uirginitatis amat.
uulcano quoque id potuit adscribi, qui quidem putatur ignis; et tamen eum pete non absciderunt. Potuit et Soli, in quo est natura et causa gignentium; nam sine Solis igneo calore neque nasci quidquam, neque augeri potest: ut nulli alii elemento magis opus sit genitalibus, quam calori, cuius fotu concipiuntur, nascuntur, sustentantur omnia. Postremo etiamsi ita sit  qui magis abscissum esse Celum putemus, quam omnino sine genitalibus natum? Nam si per se gignit, non indigebat utique genitalibus,  cum Saturnum ipsum procrearet. Si uero habuit, et a filio abscissa sunt, ortus rerum, et natura omnis interisset. Quid, quod ipsi Saturno non diuinum modo sensum, sed humanum quoque adimunt, cum affirmant eum esse Saturnum, qui cursum et conuersionem spatiorum et temporum continet; eumque grece id ipsum nomen habere. enim dicitur, quod est idem, quod , id est spatium temporis. Saturnus autem est appellatus, quod saturetur annis. Hec Ciceronis uerba sunt exponentis sententiam stoicorum : »Que quam uana sit, cuiuis intelligere promptissimum est. Si enim Saturnus Celi est filius, quomodo potuit aut tempus a Celo gigni, aut Celum a tempore abscidi, aut postea tempus imperio spoliari a filio Ioue?  Aut quomodo Iupiter natus est ex tempore? Aut quibus annis saturari possit eternitas, cui nullus est finis?«



CAPUT XIII. Quam uane sint et inanes stoicorum interpretationes de diis; et ibi de Iouis ortu, Saturno et Ope.

Si ergo uane sunt iste rationes philosophorum, quid superest, nisi ut uere factum esse credamus, id est hominem ab homine abscissum? nisi forte aliquis existimet deum fuisse, qui timuit coheredem: cum, si quid diuinitatis habuisset, non patris genitalia debuerit amputare, sed propria, ne Iupiter nasceretur,  qui eum regni possessione priuauit. Idem  [22Kb] sororem suam Rheam, quam latine Opem dicimus, cum haberet uxorem, responso uetitus esse dicitur, mares liberos educare; quod futurum esset, ut a filio pelleretur: quam rem metuens, natos sibi filios non utique deuorabat  sed necabat; quamquam scriptum sit in Historia sacra  Saturnum, et Opem, ceterosque tunc homines humanam carnem solitos esitare: uerum primum Iouem, leges hominibus moresque condentem, edicto prohibuisse ne liceret eo cibo uesci. Quod si uerum est, que potest in eo fuisse iustitia? Sed fictum sane putemus, Saturnum filios deuorasse, modo quum aliqua ratione: num idcirco, quod ait uulgus comedisse filios suos eum qui extulerit, sepultureque mandauerit?  Ops autem cum Iouem peperisset, subtraxit infantem, eumque nutriendum furtim misit in Cretam. Rursum imprudentiam reprehendam necesse est. Cur enim responsum ab alio potius accepit? Cur in celo constitutus, que gerebantur in terra, non uidebat? Cur  eum Corybantes cymbalis fefellerunt? Postremo cur extitit aliqua uis maior, que illius uinceret potestatem? Nimirum senex a iuuene facile uictus est, ac spoliatus imperio. Fugit igitur, et in Italiam nauigio uenit, cum errasset diu; sicut expulsus Ouidius in Fastorum libris  refert:

Causa ratis superest. Thuscum rate uenit ad amnem
Ante pererrato falcifer orbe Deus.
Hunc errantem atque inopem Ianus excepit. Cuius rei argumenta sunt nummi ueteres, in quibus est cum duplici fronte Ianus, et in altera parte nauis; sicut idem peta  subiecit:

At bona posteritas puppim formauit in ere,
Hospitis aduentum testificata dei.

 Omnes ergo non tantum pete, sed historiarum quoque ac rerum antiquarum scriptores, hominem fuisse consentiunt, qui res eius in Italia gestas memorie prodiderunt: Greci, Diodorus et Thallus; Latini, Nepos et Cassius et uarro. Nam cum agresti  quodam more in Italia uiueretur,

Is genus  [19Kb] indocile, ac dispersum montibus altis
Composuit; legesque dedit, Latiumque uocari
Maluit, his quoniam latuisset tutus in oris.
Censet ne aliquis deum esse, qui pulsus est, qui fugit, qui latuit? Nemo tam stultus est. Qui enim fugit aut latet, et uim et mortem timeat necesse est. Orpheus, qui temporibus eius recentior fuit, aperte Saturnum in terra et apud homines regnasse commemorat:

,
, , .
Item Maro noster:

Aureus hanc uitam in terris Saturnus agebat;
Et alio loco:

Aureaque  illo sub rege fuere
Secula: sic placida populos in pace regebat.
 Neque superius dixit in celo egisse uitam, neque inferius superos in pace rexisse: unde apparet illum regem fuisse terrenum; quod alibi apertius declarat:

   Aurea condet
Secula; qui rursus Latio, regnata per arua
Saturno quondam.
Ennius quidem in Euhemero non primum dicit regnasse Saturnum, sed Uranum patrem. Initio, inquit, primus in terris imperium summum Celus habuit; is id regnum una cum fratribus suis instituit atque parauit. Non magna dissensio, siquidem maximorum auctorum de filio ac patre dubitatio est. Sed tamen utrumque fieri potest: ut et primus Uranus eminere  inter ceteros potentia ceperit, et principatum  habere, non regnum; postea Saturnus maiores sibi opes comparauerit, ac regium nomen asciuerit.



CAPUT XIu. Quid de diis Euhemeri et Ennii doceat sacra historia.

Nunc quoniam ab iis, que retulimus, aliquantulum sacra Historia dissentit, aperiamus ea que ueris litteris continentur, ne petarum ineptias in accusandis religionibus sequi ac probare uideamur. Hec Ennii uerba sunt: »Exin Saturnus uxorem duxit Opem. Titan, qui maior natu erat, postulat ut ipse regnaret. Ibi uesta mater eorum, et sorores Ceres atque Ops, suadent Saturno, ut de regno non concedat fratri. Ibi Titan, qui facie deterior esset, quam Saturnus, idcirco et quod uidebat matrem atque sorores suas  operam dare ut Saturnus regnaret, concessit ei ut is regnaret. Itaque pactus est cum Saturno, uti si quid liberum uirilis sexus ei natum esset, ne educaret. Id eius rei causa fecit, uti ad suos gnatos regnum rediret. Tum Saturno filius qui primus natus est, eum necauerunt. Deinde posterius nati sunt gemini, Iupiter atque Iuno. Tum Iunonem Saturno in conspectum dedere, atque Iouem clam abscondunt, dantque eum ueste educandum, celantes Saturnum. Item Neptunum clam Saturno Ops parit, eumque clanculum abscondit. Ad eumdem modum tertio partu Ops parit geminos, Plutonem et Glaucam. Pluto Latine est Dispater: alii Orcum uocant. Ibi Glaucam filiam Saturno ostendunt, ac filium Plutonem celant atque  abscondunt. Deinde Glauca parua emoritur.« Hec    [54Kb] Iouis fratrumque eius stirps, atque cognatio in hunc modum nobis ex sacra scriptione tradita est. Item paulo post hec infert: »Deinde Titan, postquam resciuit Saturno filios procreatos, atque educatos esse clam, seducit secum filios suos qui Titani uocantur, fratremque suum Saturnum, atque Opem comprehendit, eosque muro circumegit, et custodiam his apponit.«

Hec historia quam uera sit, docet Sibylla Erythrea, eadem fere dicens; nisi quod in paucis, que ad rem non pertinent, discrepat. Iupiter ergo liberatur summi sceleris crimine, quod patrem uinxisse compedibus perhibetur: id enim Titan patruus fecit quod ille contra pactionem iusque iurandum mares liberos sustulisset. Reliqua historia sic contexitur:  Iouem adultum, cum audisset patrem atque matrem custodiis circumseptos, atque in uincula coniectos, uenisse cum magna Cretensium multitudine, Titanumque ac filios eius pugnando uicisse, parentes uinculis exemisse, patri regnum reddidisse, atque ita in Cretam remeasse: Post hec deinde Saturno datam sortem, ut caueret ne filius eum regno expelleret: illum eleuande sortis atque effugiendi periculi gratia, insidiatum Ioui, ut eum necaret: Iouem, cognitis  insidiis, regnum sibi denuo uindicasse, ac fugasse Saturnum, qui, cum iactatus esset per omnes terras, persequentibus armatis, quos ad eum comprehendendum uel necandum Iupiter miserat, uix in Italia locum, in quo lateret, inuenit.



CAPUT Xu. Quomodo, cum fuerint illi homines, dii fuerint nominati

Quibus ex rebus, cum constet illos homines fuisse, non est obscurum qua ratione dii ceperint nominari. Si enim nulli reges ante Saturnum uel Uranum fuerunt propter hominum raritatem, qui agrestem uitam sine ullo rectore uiuebant: non est dubium quin illis temporibus homines regem ipsum totamque gentem summis laudibus ac nouis honoribus iactare  ceperint, ut etiam deos appellarent, siue ob miraculum uirtutis , siue  in adulationem presentis potentie, siue ob beneficia quibus erant ad humanitatem compositi. Deinde ipsi reges, cum cari fuissent iis, quorum uitam composuerant, magnum sui desiderium mortui reliquerunt. Itaque homines eorum simulacra finxerunt, ut haberent aliquod ex imaginum contemplatione solatium; progressique longius  per amorem meriti,  [8Kb] memoriam defunctorum colere ceperunt; ut et gratiam referre bene meritis uiderentur, et successores eorum allicerent ad bene imperandi cupiditatem. Quod Cicero de Natura deorum  docet, dicens: »Suscepit autem uita hominum consuetudoque communis, ut beneficiis excellentes uiros in celum fama ac uoluntate tollerent. Hinc Hercules, hinc Castor, hinc Pollux, hinc Aesculapius, hinc Liber.« Et alio loco: »Atque in plerisque ciuitatibus intelligi potest, acuende uirtutis gratia, aut quo libentius reipublice causa periculum adiret optimus quisque uirorum fortium, memoriam  honore deorum immortalium consecratam.« Hac scilicet ratione Romani Cesares suos consecrauerunt, et Mauri reges suos. Sic paulatim religiones esse ceperunt, dum illi primi, qui eos nouerant, eo ritu suos liberos ac nepotes, deinde omnes posteros imbuerunt. Et hi tamen summi reges ob celebritatem nominis in prouinciis omnibus colebantur.

Priuatim uero singuli populi gentis aut urbis sue conditores, seu uiri fortitudine insignes erant, seu femine castitate mirabiles, summa ueneratione coluerunt; ut Aegyptii Isidem, Mauri Iubam, Macedones Cabirum, Peni Uranum, Latini Faunum, Sabini Sancum,  Romani Quirinum.  [171Kb] Eodem utique modo Athene Mineruam, Samos Iunonem, Paphos uenerem, Lemnos uulcanum, Naxos Liberum, Apollinem Delphi. Sic per populos atque regiones uaria sacra suscepta sunt, dum grati homines esse in suos principes cupiunt, et quod alios honores, quos uita carentibus deferant, inuenire non possunt. Preterea pietas eorum, qui successerant, plurimum contulit ad errorem; qui  diuinos honores parentibus detulerunt, deferrique iusserunt. An potest aliquis dubitare, quomodo religiones deorum sint institute, cum apud Maronem legat Aenee uerba sociis imperantis:

Nunc pateras libate Ioui, precibusque uocate
Anchisem genitorem.
 Cui non tantum immortalitatem, uerum etiam uentorum tribuit potestatem:

Poscamus uentos, atque hec me sacra quotannis
Urbe uelit posita templis sibi ferre dicatis.

Idem scilicet de Ioue Liber, et Pan, et Mercurius, et Apollo fecerunt; ac postea de his ipsis successores  eorum. Accesserunt etiam pete, et compositis ad uoluptatem carminibus, in celum eos sustulerunt: sicut faciunt qui apud reges, etiam malos, panegyricis mendacibus adulantur. Quod malum a Grecis ortum est: quorum leuitas, instructa dicendi facultate et copia, incredibile est quantas mendaciorum nebulas excitauerit. Itaque admirati eos, et susceperunt primi sacra illorum, et uniuersis gentibus tradiderunt. Ob hanc uanitatem Sibylla sic eos increpat:



,
.

M. Tullius, qui non tantum perfectus orator, sed etiam philosophus fuit; siquidem solus extitit Platonis  imitator, in eo libro, quo se ipse de morte filie consolatus est, non dubitauit dicere, deos, qui publice colerentur, homines fuisse. Quod ipsius testimonium eo debet grauissimum iudicari, quod et augurale habuit sacerdotium, et eosdem se colere uenerarique  testatur. Itaque intra paucos uersiculos  [7Kb] duas res nobis dedit. Nam dum imaginem filie eodem modo se consecraturum esse profiteretur, quo illi a ueteribus sunt consecrati, et illos mortuos esse docuit, et originem uane superstitionis ostendit. »Cum uero, inquit, et mares et feminas complures ex hominibus in deorum numero esse uideamus, et eorum in urbibus atque agris augustissima delubra ueneremur, assentiamur eorum sapientie, quorum ingeniis et inuentis omnem uitam legibus et institutis excultam constitutamque habemus. Quod si ullum unquam animal consecrandum fuit, illud profecto fuit. Si Cadmi progenies, aut Amphytrionis, aut Tyndari in celum tollenda fama fuit, huic idem honos certe dicandus  est. Quod quidem faciam, teque omnium optimam  doctissimamque, approbantibus diis immortalibus ipsis, in eorum cetu locatam, ad opinionem omnium mortalium consecrabo.« Fortasse dicat aliquis, pre nimio luctu delirasse Ciceronem. Atqui omnis illa oratio, et doctrina, et exemplis, et ipso loquendi genere perfecta, non egri, sed constantis animi ac iudicii fuit; et hec ipsa sententia nullum prefert indicium doloris. Neque enim puto illum tam uarie, tam copiose, tam ornate scribere potuisse, nisi luctum eius et ratio ipsa, et consolatio amicorum, et temporis longitudo mitigasset. Quid, quod idem dicit in libris de Republica? idem de Gloria? Nam de Legibus, quo in opere Platonem secutus, leges uoluit ponere, quibus putaret usuram esse iustam et sapienetm ciuitatem,  de Religione ita sanxit: »Diuos, et eos qui celestes semper habiti sunt, colunto; et illos, quos in  celo merita locauerunt,  [17Kb] Herculem, Liberum, Aesculapium, Pollucem, Castorem, Quirinum.« Item in Tusculanis, cum diceret totum pene celum humano genere completum: »Si uero, inquit, scrutari uetera, et ex illis ea que scriptores Grecie prodiderunt, eruere coner, ipsi illi maiorum gentium dii qui habentur, hinc a nobis profecti in celum reperientur. Quere, quorum demonstrantur sepulcra in Grecia; reminiscere, quoniam es initiatus, que traduntur mysteriis: tum denique quam hoc late pateat intelliges.« Testatus est uidelicet Attici conscientiam, ex ipsis mysteriis intelligi posse, quod omnes illi homines fuerunt, qui coluntur: et cum de Hercule, Libero, Aesculapio, Castore, Polluce incunctanter fateretur;  de Apolline ac Ioue, patribus eorum, item de Neptuno,  uulcano, Marte, Mercurio, quos maiorum gentium deos appellauit, timuit aperte confiteri. Et idcirco ait late hoc patere, ut idem de Ioue ceterisque antiquioribus diis intelligamus, quorum memoriam si eadem ratione ueteres consecrauerunt, qua se imaginem nomenque filie consecraturum esse dicit, ignosci merentibus potest, credentibus non potest. Quis enim tam demens, qui consensu et placito innumerabilium stultorum aperiri celum mortuis arbitretur? aut aliquem, quod ipse non habeat, dare alteri posse? Apud Romanos deus Iulius, quia hoc scelerato homini placuit Antonio; deus Quirinus, quia hoc pastoribus uisum est: cum alter gemini fratris extiterit, alter patrie parricida. Quod si consul non fuisset Antonius, C. Cesar pro suis in rempublicam meritis etiam defuncti  hominis honore caruisset, et quidem consilio  Pisonis soceri, et L. Cesaris  [19Kb] propinqui, qui uetabant funus fieri, et Dolabelle consulis, qui columnam in foro, id est, tumulum eius euertit, ac forum expiauit. Nam Romulum desiderio suis fuisse declarat Ennius, apud quem populus amissum regem dolens, hec loquitur:

   O Romule, Romule dic, o,
Qualem te patrie custodem dii genuerunt?
Tu produxisti nos intra luminis oras.
O pater, o genitor, o sanguen diis oriundum!
Ob hoc desiderium facilius creditum est Iulio Proculo mentienti, qui subornatus a patribus est, ut nuntiaret plebi uidisse se regem humano habitu augustiorem, eumque mandasse ad populum, ut sibi delubrum fieret, se deum esse, et Quirinum uocari. Quo facto,  et ipsi populo persuasit Romulum ad deos abiisse, et senatum suspicione cedis regie liberauit.



CAPUT XuI. Qua ratione dii esse non possint, quos sexus differentia discernit; et quod in naturam Dei non cadit officium generandi.

Poteram iis, que retuli, esse contentus; sed supersunt adhuc multa suscepto operi necessaria. Nam quam uis ipso religionum capite destructo, uniuersa sustulerim, libet tamen prosequi cetera, et redarguere plenius inueteratam persuasionem, ut tandem homines suorum pudeat ac peniteat errorum. Magnum hoc opus, et homine dignum.

 Relligionum animos nodis exsoluere pergo,
 ut ait Lucretius, qui quidem hoc efficere non poterat, quia nichil ueri afferebat. Nostrum est hoc officium, qui et uerum Deum asserimus, et falsos refutamus. Illi ergo, qui petas finxisse de diis fabulas opinantur, et deas feminas et esse credunt et colunt, reuoluuntur imprudentes ad id quod negauerant, coire illos, ac parere. Nec enim fieri potest, quin duo sexus generandi causa sint instituti. Recepta uero sexuum diuersitate, non intelligunt consequens esse, ut concipiant: quod in Deum cadere non potest. Sed sit ut isti putant; nam et Iouis esse filios dicunt, et ceterorum deorum. Nascuntur ergo et quotidie quidem dii noui, nec enim uincuntur ab hominibus fecunditate. Igitur deorum innumerabilium plena sunt omnia, nullo scilicet moriente. Nam cum hominum uis  incredibilis, numerus sit inestimabilis, quos tamen, sicuti nascuntur, mori necesse est; quid deorum esse tandem putemus, qui tot seculis nati sunt, immortalesque manserunt? Cur ergo tam pauci coluntur? nisi forte arbitramur, non generandi causa, sed tantummodo capiende uoluptatis duos esse sexus deorum; et ea exercere, que homunculos et facere et pati pudet.

Cum uero dicantur aliqui ex aliquibus nati, consequens est, ut semper nascantur; siquidem aliquando sunt nati: uel, si aliquando nasci desierunt, scire nos conuenit, cur aut quando desierint. Non illepide Seneca in libris moralis Philosophie: »Quid ergo est, inquit, quare apud petas salacissimus Iupiter desierit  liberos tollere? Utrum sexagenarius factus est,  et illi lex Papia fibulam imposuit?  [5Kb] an impetrauit ius trium liberorum? an tandem illi uenit in mentem:

Ab alio expectes, alteri quod feceris,
et timet, ne quis sibi faciat, quod ipse Saturno?« At isti, qui deos asserunt, uideant quomodo respondeant huic argumento quod inferemus: Si duo sunt sexus deorum, sequitur concubitus; et si ceunt, et domos habeant necesse est, nec enim carent uirtute ac pudore, ut hoc promiscue aut in propatulo faciant, sicut muta uidemus facere animalia. Si domos habent, consequens est ut et urbes habeant, et quidem auctore Nasone qui ait:

Plebs habitat diuersa locis; hac fronte potentes
Celicole clarique suos posuere penates.
Si habent urbes, et agros igitur habebunt. Iam, quis  non uideat que sequantur? arare illos, et colere: quod quidem uictus causa fit. Ergo mortales sunt. Quod argumentum retrouersum idem ualet. Si enim agros non habent, ne urbes quidem: si urbes non habent, ne domos quidem. Si domibus carent, ergo  et concubitu. Si concubitus ab his abest, et sexus igitur femineus: in diis autem uidemus et feminas esse; ergo dii non sunt. Dissoluat hoc argumentum, si quis potest. Ita enim res rem sequitur, ut hec ultima necesse sit confiteri. Sed ne illud quidem dissoluet aliquis. Ex duobus sexibus alter fortior, alter infirmior est. Robustiores enim mares sunt, femine imbecilliores. Imbecillitas autem non cadit in deum; ergo nec femineus sexus. Huic additur superioris argumenti extrema illa conclusio, ut dii non sint, quoniam in diis et femine sunt.



CAPUT XuII. De Stoicorum eadem sententia; et ibi de deorum erumnis et turpitudinibus.

 Ob has rationes Stoici aliouersus deos interpretantur; et quia non peruident, quid sit in uero, conantur eos cum rerum naturalium ratione coniungere. Quos Cicero secutus, de diis, ac religionibus eorum hanc sententiam tulit: uidetisne igitur, ut a physicis  rebus bene atque utiliter inuentis tracta ratio sit ad commentitios ac fictos deos? que res genuit falsas opiniones, erroresque turbulentos, et superstitiones pene aniles.  [32Kb] Et forme enim deorum nobis, et etates, et uestitus, ornatusque noti sunt: genera preterea, coniugia, cognationes omnes, omniaque traducta ad similitudinem imbecillitatis humane. Quid planius, quid uerius dici potest? Romane philosophie princeps, et amplissimo sacerdotio preditus, commentitios ac fictos deos arguit; quorum cultus superstitiones pene aniles esse testatur: falsis opinionibus, erroribusque turbulentis implicatos esse homines queritur. Nam totus liber tertius de Natura deorum omnes funditus religiones euertit ac delet. Quid ergo a nobis expectatur amplius? Num eloquentia superare  possumus Ciceronem? minime id quidem; sed fiducia illi defuit ignoranti ueritatem, quod ipse simpliciter in eodem opere confitetur. Ait enim facilius se posse dicere, quid non sit, quam quid sit; hoc est, falsa se intelligere, uera nescire. Clarum est igitur homines  fuisse illos, qui dii putantur, et eorum memoriam post mortem consecratam esse. Ideo etiam etates diuerse sunt, et certe imagines singulorum, quod in eo habitu, et etate simulacra eorum configurata sunt, in qua quemque mors deprehendit.

Consideremus, si placet, erumnas infelicium deorum. Isis filium perdidit; Ceres filiam; expulsa et per orbem terre iactata, Latona uix insulam paruam , in qua pareret, inuenit. Deum mater et amauit formosum adolescentem, et eumdem cum pellice deprehensum exsectis uirilibus semiuirum reddidit; et ideo nunc sacra eius a Gallis sacerdotibus celebrantur. Iuno pellices acerrime persecuta est, quia parere ipsa non potuit ex fratre. Insulam  Samum scribit uarro prius Partheniam nominatam, quod ibi Iuno adoleuerit, ibique etiam Ioui nupserit. Itaque nobilissimum et antiquissimum templum eius est Sami, et simulacrum in habitu nubentis figuratum, et sacra eius anniuersaria nuptiarum ritu celebrantur.  Si ergo adoleuit, si uirgo fuit primo, postea mulier,  [69Kb] hominem fuisse, qui non intelligit, pecudem se fatetur. Quid loquar obscenitatem ueneris omnium libidinibus prostitute, non deorum tantum, sed et hominum? Hec enim ex famoso Martis stupro genuit Harmoniam; ex Mercurio Hermaphroditum, qui est natus Androgynus; ex Ioue Cupidinem; ex Anchise Aeneam; ex Bute Erycen; ex Adonio quidem nullum potuit, quod etiamtum puer ab apro ictus occisus est: que prima, ut in Historia Sacra continetur, artem meretriciam instituit, auctorque mulieribus in Cypro fuit, uti uulgato corpore questum facerent: quod idcirco imperauit, ne sola preter alias mulieres impudica, et uirorum appetens uideretur. Etiamne habet hec aliquid numinis? cuius plura  numerantur adulteria, quam partus. Sed ne ille quidem  uirgines illibatam castitatem seruare potuerunt.

Unde enim putemus Erichthonium esse natum? an ex terra, ut pete uideri uolunt? At res ipsa clamat. Nam cum uulcanus diis arma fecisset, eique Iupiter optionem dedisset premii quod uellet postulandi, iurassetque, ut solebat, per infernam paludem se nichil negaturum, tum faber claudus Minerue nuptias postulauit. Hic Iupiter Opt. Max. tanta religione constrictus abnuere non potuit: Mineruam tamen monuit repugnare, pudicitiamque defendere. Tum in illa colluctatione uulcanum in terram profudisse aiunt semen, unde sit Erichthonius natus; idque illi nomen impositum , , id est, ex certamine atque humo. Cur igitur uirgo eum puerum cum  dracone conclusum et obsignatum tribus uirginibus Cecropidis  commendauit?  [6Kb] euidens, ut opinor, incestum, quod nullo modo possit colorari. Altera cum pene amatorem suum perdidisset, qui erat Turbatis distractus equis, prestantissimum medicum Asclepium curando iuueni aduocauit; eumque sanatum:

   Secretis alma recondit
Sedibus, et nymphe Egerie, nemorique relegat:
Solus ubi in siluis Italis ignobilis euum
Exigeret, uersoque ubi nomine uirbius esset.
Quid sibi uult hec tam diligens, tam sollicita curatio? quid secrete sedes? quid relegatio uel tam longe, uel ad mulierem, uel in solitudinem? quid deinde nominis commutatio? Postremo, quid equorum tam pertinax abominatio? quid significant hec omnia, nisi conscientiam stupri, et amorem minime uirginalem? Erat plane cur tantum laborem pro tam  fideli iuuene susciperet, qui amanti nouerce obsequium pernegarat.



CAPUT XuIII. De deorum consecratione propter collata in homines beneficia.

Hoc loco refellendi sunt etiam ii, qui deos ex hominibus esse factos, non tantum fatentur, sed ut eos  laudent etiam gloriantur, aut uirtutis gratia, ut Herculem; aut munerum, ut Cererem ac Liberum; aut artium repertarum, ut Aesculapium ac Mineruam. Hec uero quam inepta sint, quamque non digna propter que homines inexpiabili se scelere contaminent, hostesque Deo uero fiant, quo contempto, mortuorum sacra suscipiunt, ex singulis rebus ostendam. uirtutem esse dicunt, que hominem tollat in celum: non illam, de qua philosophi disserunt, que posita est in bonis animi; sed hanc corporalem, que dicitur fortitudo: que quoniam precipua in Hercule fuit, immortalitatem meruisse creditur. Quis tam stulte ineptus est, ut corporis uires diuinum uel etiam humanum bonum iudicet; cum sint et maiores pecudibus attribute, et uno morbo sepe frangantur, uel ipsa senectute minuantur et corruant? Itaque idem  ille, cum deformari ulceribus toros suos cerneret, nec sanari se uoluit, nec senem fieri, ne quando seipso minor aut deformior uideretur. Hunc e rogo quo uiuum se ipse combusserat, ascendisse in celum putauerunt: eaque ipsa, que stultissime admirati sunt, simulacris et imaginibus expressa et consecrata posuerunt, ut in perpetuum uanitatis eorum monimenta  perstarent, qui ob necem bestiarum deos fieri credidissent. Sed hec Grecorum fortasse culpa sit, qui res leuissimas pro maximis semper habuerunt. Quid nostri, num sapientiores? qui athleticam quidem uirtutem contemnunt, quia nichil obest: sed regiam, quia late solet nocere, sic admirantur, ut fortes et bellicosos duces in deorum cetu  [44Kb] locari arbitrentur; nec esse ullam aliam ad immortalitatem uiam, quam exercitus ducere, aliena uastare, urbes delere, oppida excidere, liberos populos aut trucidare, aut subiicere seruituti: uidelicet quo plures homines afflixerint, spoliauerint, occiderint, eo se nobiliores, et clariores putant, et inanis glorie specie capti, sceleribus suis nomen uirtutis imponunt. Iam mallem, ut a ferarum cedibus deos sibi fingerent, quam  immortalitatem tam cruentam probarent. Si quis unum hominem iugulauerit, pro contaminato ac nefario habetur, nec ad terrenum hoc domicilium deorum admitti eum fas putant. Ille autem, qui infinita hominum millia trucidauerit, cruore campos inundauerit, flumina infecerit, non modo in templum, sed etiam in celum admittitur. Apud Ennium sic loquitur Africanus; Si fas endo plagas celestum ascendere cuiquam est, Mi soli celi maxima porta patet.  Scilicet quia magnam partem generis humani extinxit ac perdidit. O quantis in tenebris, Africane, uersatus es! uel potius, o peta, qui per cedes et sanguinem patere hominibus in celum ascensum putaueris! Cui uanitati et Cicero assensit: Est uero, inquit, Africane: nam et Herculi eadem ista porta patuit. Tamquam ipse plane, cum id fieret, ianitor fuerit in celo. Equidem statuere non possum, dolendumne potius, an ridendum putem; cum uideam graues et doctos, et, ut sibi uidentur, sapientes uiros, in tam miserandis errorum fluctibus uolutari. Si hec est uirtus, que nos immortales facit, mori quidem malim, quam exitio esse quamplurimis. Si aliter immortalitas parari non potest, nisi per sanguinent, quid fiet, si omnes in concordiam consenserint?  Quod certe fieri poterit, si pernicioso et impio furore proiecto, innocentes esse ac iusti uelint. Num igitur nemo erit celo dignus? num peribit uirtus, quia hominibus in homines seuire non dabitur? Sed isti, qui euersiones urbium populorumque summam gloriam computant, otium publicum non ferent; rapient, seuient, et iniuriis insolenter illatis, humane societatis fedus irrumpent, ut habere hostem possint, quem sceleratius deleant, quam lacessierint. Nunc ad reliqua pergamus. Nomen deorum Cereri ac  Libero traditio  [57Kb] munerum fecit. Possum diuinis docere litteris, uinum atque fruges ante progeniem Celi atque Saturni fuisse in usu hominum: sed ab his sane inuenta esse fingamus. Num potest plus aut maius uideri, collegisse fruges, hisque fractis, panem facere docuisse, aut uuas de uitibus lectas expressisse, uinumque fecisse, quam fruges ipsas, aut uites generasse, ac protulisse de terra? Reliquerit hec sane Deus humanis ingeniis eruenda: tamen fieri non potest, quin ipsius sint omnia, qui et sapientiam tribuit homini, ut inueniret, et illa ipsa, que possent inueniri. Artes quoque suis inuentoribus immortalitatem peperisse dicuntur, ut Aesculapio medicina,  uulcano fabrica. Colamus igitur et illos, qui fullonicam sutrinamque docuerunt. Cur autem figuline repertori honos non habetur? an quia isti diuites uas Samia contemnunt? Sunt et alie artes, quarum repertores  humane uite plurimum profuerunt. Cur non et illis attributa sunt templa? sed nimirum Minerua est, que omnes reperit: ideoque illi opifices supplicant. Ergo ab his sordibus Minerua ascendit in celum. Est uero cur quisquam derelinquat eum, qui terram cum animantibus, celum cum astris et luminibus exorsus est, ut eam ueneretur, que telam docuit ordiri? Quid ille, qui uulnera in corporibus sanare docuit? num potest esse prestantior, quam qui corpora ipsa formauit, sentiendi ac uiuendi rationem dedit? herbas denique ipsas, et cetera quibus medendi ars constat, excogitauit ac protulit?



CAPUT XIX.  Quod Deum uerum simul cum diis uanis nemo possit colere.

At enim dicet aliquis, et huic summo qui fecit omnia, et illis partim profuerunt, suam uenerationem  esse tribuendam. Primum nec factum est unquam, ut qui hos coluit,  [39Kb] etiam Deum coluerit: neque fieri potest; quoniam si honos idem tribuitur aliis, ipse omnino non colitur, cuius religio est, illum esse unum ac solum Deum credere. Clamat summus peta, eos omnes,

Qui inuentas uitam excoluere per artes,
apud inferos esse, ipsumque illum repertorem medicine talis et artis ad Stygias undas fulmine esse detrusum: ut intelligamus, quantum ualeat pater omnipotens, qui et deos fulminibus extinguat. Sed homines ingeniosi hanc secum habebant fortasse rationem: quia Deus fulminari non potest, apparet non esse factum; immo uero, quia factum est, apparet hominem  fuisse, non deum. Mendacium enim petarum  non in facto est, sed in nomine. Metuebant enim malum, si contra publicam persuasionem faterentur, quod erat uerum. Quod si hoc constat inter ipsos, ex hominibus deos factos, cur ergo non credunt petis, si quando illorum fugas, et uulnera, et mortes, et bella, et adulteria describunt? Quibus de rebus intelligi datur, non potuisse ullo pacto fieri deos: quia ne homines quidem probi fuerunt, eaque in uita sua gesserunt, que mortem pariunt sempiternam.



CAPUT XX. De diis Romanorum propriis et eorum sacris.

uenio nunc ad proprias Romanorum religiones, quoniam de communibus dixi. Romuli nutrix lupa honoribus est affecta diuinis. Et ferrem si animal  ipsum fuisset, cuius figuram gerit. Auctor est  Liuius,  [8Kb] Larentine esse simulacrum, et quidem non corporis, sed mentis ac morum. Fuit enim Faustuli uxor, et propter uulgati corporis uilitatem, lupa inter pastores, id est, meretrix nuncupata est; unde etiam lupanar dicitur. Exemplum scilicet Atheniensium in ea figuranda Romani secuti sunt; apud quos meretrix quedam nomine Leena, cum tyrannum occidisset, quia nefas erat simulacrum constitui meretricis in templo,  animalis effigiem posuerunt, cuius nomen gerebat. Itaque ut illi monimentum ex nomine, sic isti ex professione fecerunt. Huius nomini etiam dies festus dicatus est, et Larentinalia constituta. Nec hanc solam Romani meretricem colunt, sed Faulam quoque, quam Herculis scortum fuisse uerrius scribit. Iam quanta ista immortalitas putanda est quam etiam meretrices assequuntur? Flora, cum magnas opes ex  arte meretricia quesiuisset,  [7Kb] populum scripsit heredem, certamque pecuniam reliquit, cuius ex annuo fenore suus natalis dies celebraretur editione ludorum, quos appelant Floralia. Quod quia senatui flagitiosum uidebatur, ab ipso nomine argumentum sumi placuit, ut pudende rei quedam dignitas adderetur. Deam finxerunt esse, que floribus presit, eamque oportere placari, ut fruges cum arboribus aut uitibus bene prospereque florescerent. Eum colorem secutus in Fastis peta, non ignobilem nympham fuisse narrauit, que sit Chloris uocitata, eamque Zephyro nuptam, quasi dotis loco id accepisse muneris a marito, ut haberet omnium florum potestatem.  Honeste quidem ista dicuntur; sed inhoneste  turpiterque creduntur. Nec debent  huiusmodi nos uelamenta decipere. Celebrantur ergo illi ludi cum omni lasciuia, conuenienter memorie meretricis. Nam preter uerborum licentiam, quibus obscenitas omnis effunditur, exuuntur etiam uestibus populo flagitante meretrices, que tunc mimarum funguntur officio, et in conspectu populi usque ad satietatem impudicorum luminum cum pudendis motibus detinentur.

Cloacine simulacrum in cloaca maxima repertum Tatius consecrauit, et quia cuius esset effigies ignorabat, ex loco illi nomen imposuit. Pauorem, Palloremque Tullus Hostilius figurauit et coluit. Quid de  hoc dicam, nisi dignum fuisse, qui semper deos suos   presentes haberet?  [6Kb] Ab hoc illud M. Marcelli de consecratione Honoris atque uirtutis, honestate nominum differt, re congruit. Eadem uanitate Mentem quoque inter deos collocauit senatus: quam profecto si habuisset, eiusmodi sacra nunquam suscepisset. Magnum Cicero audaxque consilium suscepisse Greciam dicit, quod Cupidinum et Amorum simulacra in gymnasiis consecrasset; adulatus est uidelicet Attico, et irrisit hominem familiarem. Non enim illud magnum, aut omnino consilium dicendum fuit, sed impudicorum hominum perdita et deplorata nequitia, qui liberos suos, quos erudire ad honesta deberent, prostituerunt libidini iuuentutis; a quibus flagitiorum deos,  et in illis potissimum locis ubi nuda corpora corruptorum luminibus patent, et in illa coli etate uoluerunt,  que simplex et improuida prius irretiri, et in laqueos potest cadere, quam cauere. Quid mirum si ab hac gente uniuersa flagitia manarunt? apud quam ipsa uitia religiosa sunt, eaque non modo non uitantur, uerum etiam coluntur. Et ideo huic sententie, tanquam Grecos prudentia uinceret, adiecit: »uirtutes enim oportere, non uitia consecrari. Quod si recipis, o Marce Tulli, non uides fore ut irrumpant uitia cum uirtutibus, quia mala bonis adherent, et in animis hominum potentiora sunt; que si uetas consecrari, respondebit tibi illa eadem Grecia, se alios deos colere, ut prosint, alios, ne noceant.«

Hec enim semper excusatio est eorum, qui mala sua pro diis habent, ut Romani Rubiginem ac Febrem.  Si ergo uitia consecranda non sunt, in quo tibi assentior, ne uirtutes quidem. Non enim per se  sapiunt, aut sentiunt, neque intra parietes, aut ediculas luto factas, sed intra pectus collocande sunt, et interius comprehendende, ne sint false,  [21Kb] si extra hominem fuerint collocate. Itaque preclaram illam legem tuam derideo, quam ponis his uerbis: »Ast illa, propter que datur homini ascensus in celum, mentem, uirtutem, pietatem, fidem, earumque laudum delubra sunto.« Atqui hec separari ab homine non possunt. Si enim colenda sunt, in homine ipso sint necesse est. Si autem sunt extra hominem, quid opus est ea colere quibus careas? uirtus enim colenda est, non imago uirtutis: et colenda est non sacrificio aliquo, aut thure, aut precatione solemni, sed uoluntate sola atque proposito. Nam quid est aliud colere uirtutem, nisi eam comprehendere animo, et tenere?  quod unusquisque simul ac cepit uelle, consequitur. Hic solus uirtutis est cultus; nam religio et ueneratio nulla alia, nisi unius Dei tenenda est. Quid igitur opus est, o uir sapientissime, superuacuis extructionibus loca occupare, que possint humanis usibus cedere? quid sacerdotes constituere uana et insensibilia culturos? quid immolare uictimas? quid tantos  sumptus uel fingendis, uel colendis imaginibus impendere? Firmius et incorruptius templum est pectus humanum: hoc potius ornetur, hoc ueris illis nominibus impleatur. Has ergo falsas consecrationes sequitur, quod necesse est. Qui enim uirtutes sic colunt, id est qui umbras atque imagines uirtutum consectantur, ea ipsa, que uera sunt, tenere non possunt. Itaque nulla in quoquam uirtus est, uitiis ubique dominantibus; nulla fides, omnia pro se unoquoque rapiente; nulla pietas, nec consanguineis nec parentibus parcente auaritia, et cupiditate in uenena et in ferrum ruente; nulla pax, nulla concordia, publice bellis seuientibus, priuatim uero inimicitiis usque ad sanguinem furentibus; nulla pudicitia, libidinibus effrenatis omnem sexum et omnes corporis partes contaminantibus:  nec tamen desinunt ea colere, que fugiunt et oderunt. Colunt enim thure ac summis digitis, que sensibus intimis horrere debuerunt: qui error omnis ex illius principalis ac summi boni ignoratione descendit.

Urbe a Gallis occupata, obsessi in Capitolio Romani, cum ex mulierum capillis tormenta fecissent,  edem ueneri Calue consecrarunt. Non igitur intelligunt, quam uane sint religiones, uel ex eo ipso, quod eas his ineptiis cauillantur. A Lacedemoniis fortasse didicerant, deos sibi ex euentis fingere, qui cum Messenios obsiderent, et illi furtim deceptis obsessoribus egressi, ad diripiendam Lacedemonem cucurrissent, a Spartanis mulieribus fusi fugatique sunt. Cognitis autem dolis hostium,  [8Kb] Lacedemonii sequebantur. His armate mulieres obuiam longius exierunt; que cum uiros suos cernerent parare se ad pugnam, quod putarent Messenios esse, corpora sua nudauerunt. At illi uxoribus cognitis, et aspectu in libidinem concitati, sicuti erant armati, permisti sunt utique promiscue; nec enim uacabat discernere. Sic iuuenes ab iisdem antea missi, misti cum uirginibus,  ex quibus sunt Parthenie nati, propter huius facti memoriam edem ueneri armate, simulacrumque posuerunt: quod tametsi ex causa turpi uenit, tamen honestius uidetur armatam uenerem consecrasse,  quam caluam. Eodem tempore Ioui quoque Pistori ara posita est, quod eos in quiete monuisset, ut ex omni frumento, quod habebant, panem facerent, et in hostium castra iactarent; eoque facto soluta esset obsidio, desperantibus Gallis inopia subigi posse Romanos.

Que ista religionum derisio est? Si earum defensor essem, quid tam grauiter queri possem, quam deorum nomen in tantum uenisse contemptum, ut turpissimis nominibus ludibrio habeatur? Quis non rideat Fornacem deam, uel potius doctos uiros celebrandis Fornacalibus operari? Quis, cum audiat deam Mutam, tenere risum queat? Hanc esse dicunt, ex qua sint nati Lares, et ipsam Laram nominant, uel Larundam. Quid prestare colenti potest, que loqui non  potest? Colitur et Caca, que Herculi fecit indicium de furto boum, diuinitatem consecuta, quia prodidit fratrem; et Cunina, que infantes in cunis tuetur, ac fascinum submouet; et Stercutus, qui stercorandi  agri rationem primus induxit; et Tutinus,  [53Kb] in cuius sinu pudendo nubentes president, ut illarum pudicitiam prior deus delibasse uideatur: et mille alia portenta, ut iam uaniores qui hec colenda susceperint, quam Aegyptios esse dicamus, qui monstruosa et ridicula quedam simulacra uenerantur. Et hec tamen habent aliquam imaginem. Quid? qui lapidem colunt informem atque rudem, cui nomen est Terminus?  Hic est, quem pro Ioue Saturnus dicitur deuorasse; nec immerito illi honos tribuitur. Nam cum Tarquinius Capitolium facere uellet, atque in eo loco multorum deorum sacella essent, consuluit eos per auguria, utrum Ioui cederent; et cedentibus ceteris, solus Terminus mansit. Unde illum peta

Capitoli immobile saxum
uocat. Iam ex hoc ipso quam magnus Iupiter inuenitur,  cui non cessit lapis, ea fortasse fiducia, quod illum de paternis faucibus liberauerat. Facto itaque Capitolio, supra ipsum Terminum foramen est in tecto relictum: ut quia non cesserat, libero celo frueretur;  [58Kb] quo ne ipsi quidem fruebantur, qui lapidem frui putauerunt. Et huic ergo publice supplicacatur, quasi custodi finium deo: qui non tantum lapis, sed etiam stipes interdum est. Quid de iis dicam, qui colunt talia? nisi ipsos potissimum lapides ac stipites esse?



 CAPUT XXI. De diis Barbarorum quibusdam propriis, et eorum sacris, ac itidem de Romanis.

Diximus de diis ipsis, qui coluntur: nunc de sacris ac mysteriis eorum pauca dicenda sunt. Apud Cyprios humanam hostiam Ioui Teucrus immolauit; idque sacrificium posteris tradidit, quod est nuper Hadriano imperante sublatum. Erat lex apud Tauros, inhumanam et feram gentem, uti Diane hospites immolarentur; et id sacrificium multis temporibus celebratum est. Galli Hesum atque Teutatem humano cruore placabant. Nec Latini quidem huius immanitatis expertes fuerunt, siquidem Latialis Iupiter  etiamnunc sanguine colitur humano. Quid a diis boni precantur, qui sic sacrificant?  [161Kb] Aut quid tales dii hominibus prestare possunt, quorum penis propitiantur? Sed de Barbaris non est adeo mirandum, quorum religio cum moribus congruit. Nostri uero, qui semper mansuetudinis et humanitatis gloriam sibi uindicarunt, nonne sacrilegis his sacris immaniores reperiuntur? Hi enim potius scelerati sunt habendi, qui, cum sint liberalium disciplinarum studiis expoliti, ab humanitate desciscunt, quam qui rudes et imperiti ad mala facinora bonorum ignoratione labuntur. Apparet tamen antiquum esse hunc immolandorum hominum ritum: siquidem Saturnus in Latio eodem genere sacrificii cultus est, non quidem ut homo ad aram immolaretur, sed uti in Tiberim de ponte Miluio mitteretur. Quod ex responso quodam factitatum uarro auctor est; cuius responsi ultimus uersus est talis:

 .
 Quod quia uidetur ambiguum et fax illi, et homo iaci solet. uerum id genus sacrificii ab Hercule, cum ex Hispania rediret, dicitur esse sublatum, ritu tamen permanente, ut pro ueris hominibus imagines iacerentur ex scirpo; ut Ouidius in Fastis docet:

Donec in hec uenit Tirynthius arua, quotannis
Tristia Leucadio sacra peracta modo.
Illum stramineos in aquam misisse Quirites:
Herculis exemplo corpora falsa iace.
Hec sacra uestales uirgines faciunt, ut ait idem!

Tum quoque priscorum uirgo simulacra uirorum
Mittere roboreo scirpea ponte solet.
Nam de infantibus, qui eidem Saturno immolabantur propter odium Iouis quid dicam, non inuenio; tam barbaros, tam immanes fuisse homines, ut parricidium suum, id est tetrum atque execrabile humano generi facinus,  sacrificium uocarent: cum teneras atque innocentes  animas, que maxime est etas parentibus dulcior,  [6Kb] sine ullo respectu pietatis extinguerent, immanitatemque omnium bestiarum, que tamen fetus suos amant, feritate superarent! O dementiam insanabilem! Quid illis isti dii amplius facere possent, si essent iratissimi, quam faciunt propitii? cum suos cultores parricidiis inquinant, orbitatibus mactant, humanis sensibus spoliant? Quid potest esse his hominibus sancti? Aut quid in profanis locis facient, qui inter aras deorum summa scelera committunt? Pescennius Festus in libris Historiarum per Satyram refert, Carthaginenses Saturno humanas hostias solitos immolare: et cum uicti essent ab Agathocle, rege Siculorum, iratum sibi Deum putauisse; itaque ut diligentius piaculum soluerent, ducentos nobilium filios immolasse.

Tantum relligio potuit suadere malorum,
 Que peperit sepe scelerosa, atque impia facta.
Cui ergo dementissimi homines illo sacrificio consulebant?  cum tantam partem ciuitatis occiderent, quantam fortasse ne Agathocles quidem uictor occiderat.

Ab isto genere sacrorum non minoris insanie iudicanda sunt publica illa sacra: quorum alia sunt matris deum, in quibus homines suis ipsi uirilibus litant; amputato enim sexu, nec uiros se, nec feminas faciunt: alia uirtutis, quam eamdem Bellonam uocant, in quibus ipsi sacerdotes non alieno, sed suo cruore sacrificant. Sectis namque humeris, et utraque manu districtos gladios exerentes, currunt, efferuntur, insaniunt. Optime igitur Quintilianus in Fanatico; »Istud, inquit, si Deus cogit, iratus est.« Etiamne hec sacra sunt? Nonne satius est pecudum more uiuere, quam deos tam impios, tam profanos, tam sanguinarios colere? Sed unde isti errores et  hec tanta flagitia manauerint, suo loco disseremus: interim uideamus et cetera, que carent scelere, ne  studio insectandi uideamur eligere peiora.  [56Kb] Isidis Aegyptia sacra sunt, quatenus filium paruulum uel perdiderit, uel inuenerit. Nam primo sacerdotes eius, deglabrato corpore, pectora sua tundunt; lamentantur, sicut ipsa, cum perdidit, fecerat. Deinde puer producitur quasi inuentus, et in letitiam luctus ille mutatur: ideo Lucanus:

. . . . Nunquamque satis quesitus Osiris.
Semper enim perdunt, et semper inueniunt. Refertur ergo in sacris imago rei, que uere gesta est, que profecto, si quid sapimus, declarat mortalem mulierem fuisse, ac pene orbam, nisi unicum reperisset. Quod  illum ipsum petam minime fugit, apud quem Pompeius adolescens, morte patris audita, hec loquitur:

Euoluam busto iam numen gentibus Isim;
Et tectum ligno spargam per uulgus Osirim.
Hic est Osiris, quem Serapim uel Serapidem uulgus appellat. Solent enim mortuis consecratis nomina immutari; credo, ne quis putet eos homines fuisse. Nam et Romulus post mortem Quirinus factus est; et Leda, Nemesis; et Circe, Marica; et Ino, postquam se precipitauit, Leucothea, materque Matuta; et Melicertes filius eius, Palemon, atque Portumnus.  Sacra uero Cereris Eleusine  [48Kb] non sunt his dissimilia. Nam sicut ibi Osiris puer planctu matris inquiritur; ita hic ad incestum patrui matrimonium rapta Proserpina: quam quia facibus ex Aetne uertice accensis quesisse in Sicilia Ceres dicitur, idcirco sacra eius ardentium tedarum iactatione celebrantur.

Apud Lampsacum Priapo litabilis uictima est asellus: cuius sacrificii ratio in Fastis hec redditur: Cum dii omnes ad festum matris magne conuenissent, epulisque satiati noctem lusibus ducerent, quieuisse humi uestam, somnumque cepisse: ibi Priapum somno eius ac pudicitie insidiatum; sed illam intempestiuo clamore aselli, quo Silenus uehebatur excitatam, libidinem uero insidiatoris esse deceptam; hac de causa Lampsacenos asellum Priapo, quasi in ultionem, mactare consueuisse; apud Romanos uero  eumdem uestalibus sacris in honorem pudicitie conseruate panibus coronari. Quid turpius? quid flagitiosius? quam si uesta beneficio asini uirgo est? At peta fabulam finxit. Num ergo illud est uerius, quod referunt ii, qui conscripserunt, cum de duabus Cancri stellis loquuntur, quas Greci  uocant? asellos fuisse, qui Liberum patrem transuexerint, cum amnem transire non posset; quorum alteri hoc premium dederit, ut humana uoce loqueretur: itaque inter eum, Priapumque ortum esse certamen de obsceni magnitudine; Priapum uictum et iratum, interemisse uictorem. Hoc uero multo magis ineptum est; sed petis licet quidquid uelint: non excutio tam deforme mysterium, nec Priapum denudo, ne quid appareat risu dignum. Finxerunt hec sane pete; sed necesse est alicuius maioris turpitudinis tegende gratia ficta sint. Que sit ergo queramus. At ea profecto manifesta est. Nam sicut Lune taurus mactatur, quia similiter habet cornua, et

Placat equo Persis radiis Hyperiona cinctum,
Ne detur celeri uictima tarda Deo.
 Ita in hoc quia magnitudo membri uirilis enormis est, non potuit ei monstro aptior uictima reperiri, quam que ipsum, cui mactatur, posset imitari.

Apud Lindum, quod est oppidum Rhodi, Herculis sacra sunt, quorum a ceteris longe diuersus est ritus: siquidem non :

Ardua iamdudum resonat tinnitibus Ide;
    Tutus ut infanti uagiat ore puer.
Pars clypeos sudibus, galeas pars tundit inanes:
   Hoc Curetes habent, hoc Corybantes opus.
Res latuit, priscique manent imitamina facti;
   Aera dee comites raucaque terga mouent,
Cymbala pro galeis, pro scutis tympana pulsant:
   Tibia dat Phrygios, ut dedit ante, modos.
Hanc totam opinionem, quasi a petis fictam, Salustius respuit, uoluitque ingeniose interpretari, cur altores Iouis dicantur Curetes fuisse; et sic ait: Quia principes intelligendi diuini fuerunt, uetustatem ut cetera in maius componentem, altores Iouis celebrauisse. Quantum errauerit homo eruditus, iam res  ipsa declarat. Si enim princeps est Iupiter, et deorum et religionum; si ante illum dii nulli colebantur uulgo, quia nondum nati fuerant, qui coluntur; apparet Curetes  [5Kb] ex diuerso principes fuisse diuini non intelligendi, per quos error omnis inductus est, et Dei ueri memoria sublata. Ex ipsis itaque mysteriis et ceremoniis intelligere debuerunt, hominibus se mortuis supplicare. Non igitur exigo, ut aliquis petarum fictionibus credat. Qui hos mentiri putat, Pontificum ipsorum scripta consideret, et quidquid est litterarum ad sacra pertinentium reuoluat: plura fortasse, quam nos afferimus, inueniet, ex quibus intelligat, inania inepta, commentitia esse omnia, que pro sanctis habentur. Si quis autem, percepta sapientia, deposuerit errorem, profecto ridebit ineptias hominum pene dementium; illos dico, qui uel inhonesto saltatu tripudiant,  uel qui nudi, uncti, coronati, personati, aut luto obliti currunt. Quid de scutis iam uetustate putridis dicam? que cum portant, deos ipsos se gestare humeris suis arbitrantur. Nam Furius Bibaculus inter  precipua pietatis exempla numeratur, qui cum pretor esset, tamen lictoribus preeuntibus, ancile portauit, cum haberet, magistratus beneficio, muneris eius uacationem. Non ergo ille Furius, sed plane furiosus fuit, qui preturam hoc ministerio se putauit ornare. Merito igitur, cum hec a uiris non imperitis ac rudibus fiant, Lucretius exclamat:

O stultas hominum mentes, o pectora ceca!
Qualibus in tenebris uite, quantisque periclis
Degitur hoc eui, quodcumque est!
Quis hec ludibria non rideat, qui habeat aliquid sanitatis? cum uideat homines uelut mente captos ea serio facere, que si quis faciat in lusu, nimis lasciuus et ineptus esse uideatur.



CAPUT XXII.  Quid auctor predictarum uanitatum in Italia apud Romanos fuerit, et quis apud alias gentes.

Harum uanitatum apud Romanos auctor et constitutor Sabinus ille rex fuit, qui maxime animos hominum  rudes atque imperitos nouis superstitionibus implicauit: quod ut faceret aliqua cum auctoritate, simulauit cum dea Egeria  [30Kb] nocturnos se habere congressus. Erat quedam spelunca peropaca in nemore Aricino, unde riuus perenni fonte manabat; huc, remotis arbitris, se inferre consueuerat, ut mentiri posset, monitu dee coniugis ea sacra populo se tradere que acceptissima diis essent: uidelicet astutiam Minois uoluit imitari: qui se in antrum Iouis recondebat, et ibi diu moratus, leges tamquam sibi a Ioue traditas afferebat, ut homines ad parendum non modo imperio, sed etiam religione constringeret. Nec difficile sane fuit persuadere pastoribus. Itaque pontifices, flamines, salios, augures creauit, deos per familias descripsit. Sic noui populi feroces  animos mitigauit, et ad studia pacis a rebus bellicis auocauit. Sed cum alios falleret, seipsum tamen non fefellit; nam post annos plurimos, Cornelio et Bebio coss., in agro scribe Petilii sub ianiculo arce due lapidee sunt reperte a fossoribus, quarum in altera  corpus Nume fuit, in altera septem latini libri de iure pontificio, item greci totidem de disciplina sapientie scripti, quibus religiones, non eas modo, quas ipse instituerat, sed omnes preterea dissoluit. Qua re ad senatum delata, decretum est, ut hi libri abolerentur: ita eos Q. Petilius Pretor urbanus in concione populi concremauit, insipienter id quidem. Quid enim profuit, libros esse combustos? cum hoc ipsum, quod sunt ideo combusti, quia religionibus derogabant, memorie sit traditum? Nemo ergo tunc in senatu non stultissimus. Potuerunt enim et libri aboleri, et res tamen in memoriam non exire. Ita dum uolunt etiam posteris approbare quanta pietate defenderint religiones, auctoritatem religionum ipsarum testando minuerunt.

 Sed ut Pompilius apud Romanos institutor ineptarum religionum fuit: sic ante Pompilium Faunus in Latio, quin et Saturno auo nefaria sacra constituit, et Picum patrem inter deos honorauit, et sororem  suam Fatuam Faunam,  [7Kb] eamdemque coniugem consecrauit; quam Gabius Bassus Fatuam nominatam tradit, quod mulieribus fata canere consueuisset, ut Faunus uiris. Eamdem uarro scribit tante pudicitie fuisse, ut nemo eam, quoad uixerit, preter uirum suum mas uiderit, nec nomen eius audierit. Idcirco illi mulieres in operto sacrificant, et bonam deam nominant. Et Sextus Clodius in eo libro, quem grece scripsit, refert Fauni hanc uxorem fuisse, que quia contra morem decusque regium clam uini ollam ebiberat, et ebria facta erat, uirgis myrteis a uiro usque ad mortem cesa. Postea  uero cum eum facti sui peniteret, et desiderium eius ferre non posset, diuinum illi honorem detulisse; idcirco in sacris eius obuolutam uini amphoram poni. Reliquit ergo posteris Faunus quoque non parum erroris, quem tamen prudentes quique perspiciunt. Nam Lucilius eorum stultitiam, qui simulacra deos putant esse, deridet his uersibus:

Terricolas Lamias Fauni, quas Pompiliique
Instituere Nume, tremit has; hic omnia ponit.
Ut pueri infantes credunt signa omnia ahena
uiuere, et esse homines: sic isti omnia ficta
uera putant; credunt signis cor inesse in ahenis.
Pergula pictorum; ueri nichil: omnia ficta
 Peta quidem stultos homines infantibus comparauit. At ego multo imprudentiores esse dico. Illi enim simulacra homines putant esse, hi deos. Illos etas facit putare quod non est, hos stultitia. Illi utique breui desinunt falli, horum uanitas et durat, et semper crescit. Sacra Liberi Patris  [46Kb] primus Orpheus induxit in Greciam, primusque celebrauit in monte Beotie Thebis, ubi Liber natus est, proximo, qui cum frequenter cithare cantu personaret, Citeron appellatus est. Ea sacra etiamnunc Orphica nominantur, in quibus ipse postea dilaceratus, et carptus est, et fuit per eadem fere tempora, quibus Faunus. Sed quis etate precesserit, dubitari potest: siquidem per eosdem annos Latinus Priamusque regnauerunt; item patres eorum Faunus et Laomedon, quo regnante, Orpheus  cum Argonautis ad Iliensium littus accessit.

Procedamus igitur ulterius, et queramus, quis omnino colendorum deorum primus auctor extiterit. Didymus  in libris ait, Melissea Cretensium regem primum diis sacrificasse, ac ritus nouos sacrorumque pompas introduxisse. Huius duas fuisse filias, Amaltheam et Melissam, que Iouem puerum caprino lacte ac melle nutrierunt. Unde petica illa fabula originem sumpsit, aduolasse apes, atque os pueri melle complesse. Melissam uero a patre primam sacerdotem Matri magne constitutam, unde adhuc eiusdem Matris antistites Melisse nuncupantur. Historia uero sacra testatur ipsum Iouem, postquam rerum potitus est, in tantam insolentiam uenisse, ut ipse sibi fana multis in locis constitueret. Nam cum terras circuiret, ut in quamcumque regionem uenerat, reges principesue populorum hospitio sibi et amicitia copulabat, et cum a quoque digrederetur, iubebat  sibi fanum creari hospitis sui nomine, quasi ita posset amicitie et federis memoria conseruari. Sic constituta sunt templa Ioui Atabyrio, Ioui Labrandio.  Atabyrius enim et Labrandius hospites eius, atque adiutores in bello fuerunt. Item Ioui Laprio,  [6Kb] Ioui Molioni, Ioui Casio, et que sunt in eumdem modum. Quod ille astutissime excogitauit, ut et sibi honorem diuinum, et hospitibus suis perpetuum nomen acquireret cum religione coniunctum. Gaudebant ergo illi, et hinc imperio eius libenter obsequebantur, et nominis sui gratia ritus annuos et festa celebrabant. Simile quiddam in Sicilia fecit Aeneas , cum condite urbi Aceste hospitis nomen imposuit, ut eam postmodum letus ac libens Acestes diligeret, augeret, ornaret. Hoc modo religionem cultus sui per orbem terre Iupiter seminauit, et exemplum ceteris ad imitandum dedit. Siue igitur a Melisseo, sicut Didymus tradidit, colendorum deorum ritus effluxit;  siue ab ipso quoque Ioue, ut Euhemerus; de tempore tamen constat quando dii coli ceperint. Melisseus quidem multum antecessit etate, quippe qui  educauerit Iouem nepotem. Et idcirco fieri potest, uel ut ante, uel adhuc puero Ioue deos colere instituerit, id est alumni sui matrem; et auiam Tellurem, que fuit Urani coniux, et patrem Saturnum: et ipse hoc exemplo atque instituto Iouem ad tantam superbiam prouexerit, ut postea sibi diuinos honores auderet assumere.



CAPUT. XXIII. De uanarum superstitionum etatibus, et quibus ceperint temporibus.

Nunc quoniam uanarum superstitionum originem deprehendimus, superest ut etiam tempora colligamus, per que fuerint illi quorum memoria colitur. Theophilus in libro de Temporibus ad Autolicum  scripto ait, in historia sua Thallum dicere, quod Belus, quem Babylonii et Assyrii colunt, antiquior troiano bello fuisse inuenitur trecentis uiginti duobus  annis: Belum autem Saturno equalem fuisse, et utrumque uno tempore adoleuisse. Quod adeo uerum est, ut ratione ipsa colligi possit. Nam et Agamemnon, qui gessit bellum Troicum, Iouis abnepos fuit, et Achilles Aiaxque pronepotes, et Ulysses eodem gradu proximus fuit; Priamus quidem longa serie. Sed auctores quidam tradunt, Dardanum et Iasium Coriti filios fuisse, non Iouis. Nec enim, si ita fuisset, ad usus impudicos Ganymedem pronepotem suum habere potuisset. Itaque  [1Kb] parentibus illorum, quos supra nominaui, si congruentes annos diuidas, numerus consentiet. Ab excidio autem Troiane urbis colliguntur anni MCCCCLXX. Ex hac temporum ratione manifestum est, ante annos non amplius quam MDCCC natum esse Saturnum, qui et sator omnium  deorum fuit. Non ergo isti glorientur sacrorum uetustate, quorum et origo, et ratio, et tempora deprehensa sunt. Restant adhuc aliqua, que ad arguendas religiones falsas plurimum ualent. Sed iam finem facere libro decreui, ne modum excedat. Ea enim plenius sunt exequenda, ut omnibus refutatis, que ueritati uidentur obstare, homines, qui bonorum ignorantia uagantur incerti, ad religionem ueram possimus imbuere. Primus autem sapientie gradus est, falsa intelligere; secundus, uera cognoscere. Ergo apud quem hec prima institutio nostra profecerit, qua falsa deteximus, excitabitur ad ueri cognitionem, qua nulla est homini iucundior uoluptas; et erit iam sapientia celestis discipline dignus, qui ad cognoscenda cetera libens ac paratus accesserit.



[LIBER SECUNDUS LACTANTII.]





ANALYSIS LIBRI SECUNDI, QUI INSCRIBITUR DE ORIGINE ERRORIS.

 Partes libri due sunt: prima de uanitate religionis deorum; altera de Origine erroris.

uanas esse religiones deorum probat: 1o quia contra conscientiam suscipiantur, cum etiam illi in calamitatibus ad Deum unum confugiant, qui rebus ex sententia fluentibus alacres ad deorum templa currunt.

2o Quia non sunt rationis humane, nam curuant celeste animal ad ueneranda terrena. Status rectus homini et uultus sublimis datus est, ut sursum aspiciat, non deorsum .

3o Quia simulacra colunt, que aut sunt signa deorum mortuorum, aut absentium, aut presentium. Si mortuorum, stulte colunt; si absentium, colendi dii non sunt, si nec uident que facimus, nec audiunt que precamur. Si presentium, quia dii absentes esse non possunt, superuacua sunt simulacra. Preterea Dei in eternum uiuentis uiuum et sensibile debet esse simulacrum. At illorum simulacra omni sensu carent. Homo est simulacrorum quasi parens. Itaque melior qui facit, quam illa que facta sunt. In simulacro non  est aliquid hominis preter umbram; ergo multo minus aliquid Dei . His subiicitur grauis dehortatio a simulacrorum cultu, usque ad finem cap. 2, et reprehensio Ciceronis, qui cum intellexerit religionum uanitatem, tamen nec alios ab ea abducere, nec ipse eam relinquere uoluit .

Rursum simulacra nullam maiestatem habere asserit: Quod fuerint in homunculi potestate; quod frangi, cremari, perire possint; quod semetipsa tueri non possint; quod cum uiolantur, inulta sint, nisi a colentibus uindicentur; quod oculis sint subiecta, ac proinde non immortalia; itaque frustra ipsis offerri munera; merito Dionysium Sicilie tyrannum deos  tales contempsisse, spoliasse, illusisse, idque impune. C. uerrem impune tot sacrilegia commisisse .

4o Quia preferunt Deo et parenti opera Dei, non solum barbari, sed etiam stoici philosophi, qui omnia celestia, que mouentur, in deorum numero censent: quos non tantum ueritate, sed etiam uerbis ipsorum reuincit .

5o Quia solis, lune, ignis, aque, etc. simulacra humanum in modum formant consecrantque iis manubias et rapinas suas, existimantes Deum amare, quidquid ipsi concupiscunt .

OBIECTIO: At ii ipsi dii maiestatem suam sepe ostendunt prodigiis, et somniis, et auguriis, et oraculis .---Ut causam horum miraculorum exponat, altius Lactantius narrationem orditur ab ipsa scilicet creatione rerum, de qua incipit disserere, cap. 9, in quo refutat errores philosophorum de mundo et eius fabricatore Deo. Deinde persequitur historiam creationis, cap. 10, 11, 12, 13, immiscens identidem disputatiunculas cum  philosophis, que ad creationem pertinent. Tertio diluuii historiam attingit, et originem errorum a Chami Hebreorumque defectione deducit, cap. 14. Quarto, crescente hominum malitia, Deum scribit misisse angelos ad tutelam generis humani in terram: quos cum pellexisset diabolus ad uitia, et mulierum congressibus inquinasset, fecisse eos diabolum suos satellites, qui autem ex his fuerunt pregnati, eos neque angelos, neque homines fuisse; atque ita duo facta esse genera demonum, unum celeste, alterum terrenum, atque hos esse immundos spiritus, malorum, que geruntur, auctores; qui insidiis, dolis, erroribus omnia complent, qui insinuant se corporibus  hominum , nocere tamen nemini possunt, nisi quem habent in sua potestate . Eorum inuenta esse astrologiam, aruspicinam, augurationem, oracula, necromantiam, artem magicam. Hos conari homines a cultura et notitia uere maiestatis auertere. Inde esse miracula, que cap. 7 commemorata sint. Nam cum dispositiones Dei presentiant, inquit porro Lactantius, quippe qui ministri eius fuerunt, interponunt se in his rebus, ut quecumque a Deo uel facta sunt, uel fiunt, ipsi potissimum facere aut fecisse uideantur; et quoties alicui populo uel orbi secundum Dei statum boni quid impendet, illi se id facturos uel prodigiis, uel somniis, uel oraculis pollicentur, si sibi templa, si honores, si sacrificia tribuantur.

OBIECTIO: Cur ergo Deus hoc fieri patitur?---Respons. Ut mala cum bonis pugnent; ut uitia sint aduersaria uirtutibus; ut habeat alios quos puniat, alios quos honoret.

 Atque hactenus hec disputatio, quam altera parte, cap. 18, Lactantius repetit, sed generatim: cui subiungit grauem dehortationem a religionibus deorum, simulacrisque, cap. 19, et quid hactenus tractarit,  quod scilicet inueteratos errores depulerit, quidque porro tractaturus sit, exponit, cap. ult. 20.

Altera libri huius pars est de Origine erroris, que non coniunctim, sed sparsim hoc libro traditur. Disserit autem de origine errorum in specie primum, deinde in genere. In specie de origine errorum in religione Romanorum: quod Romulo urbem condente, et pessimos quosque in urbem suam admittente, ex iis in senatum legerit eos, qui etate alios anteibant, et patres appellarit, et hos patres ac pellitos senes decreta tulisse de religione, quibus nunc Romani seruiant. Hortatur ergo, mutent animum, quia nemo, cum uiuerent, affinitate illos pastores dignos, iudicasset . Deinde quia opporteat in ea re maxime, in qua uite ratio uersatur, sibi quemque confidere, suoque iudicio ac propriis sensibus niti ad inuestigandam ac perpendendam ueritatem .

In genere omnium errorum duas esse causas dicit:  defectionem Chami et posteritatis pii Ne a Deo , et insidias diaboli . SCULTETUS.





LIBER SECUNDUS. DE ORIGINE ERRORIS.



CAPUT PRIMUM. Quod rationis obliuio faciat homines ignorantes ueri  Dei, qui colitur in aduersis, et in prosperis contemnitur.

Quamquam primo libro religiones deorum falsas esse monstrauerim; quod ii, quorum uarios dissimilesque cultus per uniuersam terram consensus hominum stulta persuasione suscepit, mortales fuerint, functique uita, diuine necessitati morte concesserint; tamen ne qua dubitatio relinquatur, hic secundus liber fontem ipsum patefaciet errorum, causasque omnes explicabit, quibus decepti homines, et primitus  deos esse crediderint, et postmodum inueterata persuasione in susceptis prauissime Religionibus perseuerauerint. Gestio enim, Constantine Imperator,  [3Kb]  conuictis inanibus, et hominum impia uanitate detecta, singularis Dei asserere maiestatem, suscipiens utilius et maius officium reuocandi homines a prauis itineribus, et in gratiam secum ipsos reducendi, ne se  tantopere despiciant, neue se infirmos, et superuacuos, et nichil, et frustra omnino natos putent. Que opinio plerosque ad uitia compellit. Nam dum existimant, nulli Deo nos esse cure, aut post mortem nichil futuros, totos se libidinibus addicunt, et dum licere sibi putant,  hauriendis uoluptatibus sitienter incumbunt,  [11Kb] per quas imprudentes in laqueos mortis incurrunt; ignorant enim que sit hominis ratio. Quam si tenere uellent, in primis Dominum suum agnoscerent, uirtutem iustitiamque sequerentur, terrenis figmentis animas suas non substernerent, mortiferas libidinum suauitates non appeterent: denique seipsos magni estimarent, atque intelligerent plus esse in homine, quam uidetur, cuius uim conditionemque non aliter possent retinere, nisi cultum ueri parentis sui, deposita prauitate, susceperint. Equidem, sicut oportet, de summa rerum sepenumero cogitans, admirari soleo maiestatem Dei singularis, que continet regitque omnia, in tantam uenisse obliuionem, ut que sola coli debeat, sola potissimum negligatur; homines  autem ipsos ad tantam cecitatem esse deductos ut uero ac uiuo Deo mortuos preferant, terrenos autem sepultosque in terra ei qui fundator ipsius terre fuit.

Et tamen huic impietati hominum posset uenia concedi, si omnino ab ignorantia diuini nominis ueniret hic error. Cum uero ipsos deorum cultores sepe uideamus Deum summum et confiteri et predicare, quam sibi ueniam sperare possunt impietatis sue? qui non agnoscunt cultum eius, quem prorsus ignorari ab homine fas non est. Nam et cum iurant, et cum optant, et cum gratias agunt, non Iouem aut deos multos, sed Deum nominant: adeo ipsa ueritas,  cogente natura, etiam ab inuitis pectoribus erumpit; quod quidem non faciunt in prosperis rebus. Nam tum maxime Deus ex memoria hominum elabitur, cum beneficiis eius fruentes, honorem dare diuine indulgentie debent. At uero si qua necessitas grauis presserit, tunc Deum recordantur. Si belli terror infremuerit, si morborum pestifera uis incubuerit, si alimenta frugibus longa siccitas denegauerit, si seua tempestas, si grando ingruerit, ad Deum confugitur, a Deo petitur auxilium, Deus, ut subueniat, oratur. Si quis in mari, uento seuiente, iactatur, hunc inuocat. Si quis aliqua ui afflictatur, hunc potius implorat. Si quis ad extremam mendicandi necessitatem deductus, uictum precibus exposcit, Deum solum obtestatur, et per eius diuinum atque unicum nomen  hominum sibi misericordiam querit. Numquam igitur Dei meminerunt, nisi dum in malis sunt. Postquam metus deseruit et pericula recesserunt, tum uero alacres ad deorum templa concurrunt; his libant, his sacrificant, hos coronant. Deo autem, quem in ipsa necessitate implorauerant, ne uerbo quidem gratias agunt: adeo ex rerum prosperitate luxuria, ex luxuria uero, ut uitia omnia, sic impietas aduersus Deum nascitur.

Quanam istud ex causa fieri putemus? nisi esse aliquam peruersam potestatem, que ueritatis sit semper inimica, que humanis erroribus gaudeat, cui unicum ac perpetuum sit opus offundere tenebras,  et hominum cecare mentes, ne lucem uideant, ne denique in celum aspiciant, ac naturam corporis sui  [42Kb] seruent, cuius originem suo loco narrabimus; nunc fallacias arguamus. Nam cum cetere animantes pronis corporibus in humum spectent, quia rationem ac sapientiam non acceperunt, nobis autem status rectus, sublimis uultus ab artifice Deo datus sit, apparet istas religiones deorum non esse rationis humane, quia curuant celeste animal ad ueneranda terrena. Parens enim noster ille unus et solus, et cum fingeret hominem, id est animal intelligens et rationis capax, eum uero ex humo subleuatum ad contemplationem sui artificis erexit. Quod optime ingeniosus peta  signauit:

Pronaque cum spectent animalia cetera terram;
Os homini sublime dedit, celumque tueri
 Iussit, et erectos ad sidera tollere uultus.
Hinc utique Greci appellarunt, quod sursum spectet. Ipsi ergo sibi renuntiant, seque hominum nomine abdicant, qui non sursum aspiciunt, sed deorsum: nisi forte id ipsum, quod recti sumus, sine causa homini attributum putant. Spectare nos celum Deus uoluit, utique non frustra. Nam et aues, et ex mutis pene omnia celum uident; sed nobis proprie datum est, celum rigidis ac stantibus intueri, ut religionem ibi queramus, ut Deum, cuius sedes illa, quoniam oculis non possumus, animo contemplemur:  quod profecto non facit, qui es, aut lapidem, que sunt terrena, ueneratur. Est autem prauissimum, cum ratio corporis recta sit, quod est temporale, ipsum uero animum, qui sit eternus, humilem fieri; cum figura et status nichil aliud significent, nisi mentem hominis eo spectare oportere, quo uultum et animum tam rectum esse debere, quam corpus, ut id, cui dominari debet, imitetur. uerum homines, et nominis sui, et rationis obliti, oculos suos ab alto deiiciunt, soloque defigunt, atque timent opera digitorum suorum, quasi uero quidquam esse possit artifice suo maius.



CAPUT II. Que fuerit prima causa fingendi simulacra; de uera  Dei imagine, et eius uero cultu.

Que igitur amentia est, aut ea fingere que ipsi postmodum timeant, aut timere que finxerint? Non ipsa, inquiunt, timemus, sed eos, ad quorum imaginem ficta, et quorum nominibus consecrata sunt. Nempe ideo timetis, quod eos esse in celo arbitramini: neque enim, si dii sunt, aliter fieri potest. Cur igitur oculos in celum non tollitis; et aduocatis eorum nominibus, in aperto sacrificia celebratis? Cur ad parietes, et ligna, et lapides potissimum, quam illo spectatis, ubi eos esse creditis? Quid sibi templa?  [5Kb]  quid are uolunt? quid denique ipsa simulacra, que aut mortuorum aut absentium monimenta sunt? Nam omnino fingendarum similitudinum ratio idcirco ab hominibus inuenta est, ut posset eorum memoria retineri, qui uel morte subtracti, uel absentia fuerant separati. Deos igitur in quorum numero reponemus? Si in mortuorum, quis tam stultus ut colat? Si in absentium, colendi ergo non sunt, si nec uident que facimus, nec audiunt que precamur. Si autem dii absentes esse non possunt, qui quoniam diuini sunt, in quacumque mundi parte fuerint, uident et audiunt uniuersa; superuacua ergo sunt simulacra, illis ubique presentibus, cum satis sit audientium nomina precibus aduocare. At enim presentes non nisi ad imagines suas adsunt. Ita plane;  quemadmodum uulgus existimat, mortuorum animas circa tumulos et corporum suorum reliquias oberrare. Sed tamen postquam deus ille presto esse cepit, iam simulacro eius opus non est.

Quero enim, si quis imaginem hominis peregre constituti contempletur sepius, ut ex ea solatium capiat absentis, num idem sanus esse uideatur, si, eo reuerso atque presente, in contemplanda imagine perseueret, eaque potius, quam ipsius hominis aspectu frui uelit? Minime profecto. Etenim hominis imago necessaria tum uidetur, cum procul abest; superuacua futura, cum presto est: Dei autem, cuius spiritus ac numen ubique diffusum, abesse numquam potest,  semper utique imago superuacua est. Sed uerentur, ne omnis eorum religio inanis sit et uana, si nichil in presenti uideant quod adorent, et ideo simulacra constituunt, que quia mortuorum sunt imagines, similia mortuis sunt; omni enim sensu carent. Dei autem in eternum uiuentis uiuum et sensibile debet esse simulacrum. Quod si a similitudine in nomen accepit, quomodo possunt ista simulacra Deo similia iudicari, que nec sentiunt, nec mouentur? Itaque simulacrum Dei non illud est, quod digitis hominis ex lapide, aut ere, aliaue materia fabricatur; sed ipse homo, quoniam et sentit, et mouetur, et multas magnasque actiones habet. Nec intelligunt homines ineptissimi, quod, si sentire simulacra et moueri possent, ultro adoratura hominem fuissent, a  quo sunt expolita, que essent aut incultus et horridus lapis, aut materia informis ac rudis, nisi fuissent ab homine formata.

Homo igitur illorum quasi parens putandus est, per cuius manus nata sunt, per quem speciem, figuram, pulchritudinem habere ceperunt. Et ideo melior est qui fecit, quam illa que facta sunt. Et tamen factorem ipsum nemo suspicit, aut ueretur: que fecit, timet, tamquam plus possit esse in opere, quam in opifice. Recte igitur Seneca in libris moralibus: Simulacra, inquit, deorum uenerantur, illis supplicant genu posito, illa adorant, illis per totum assident diem, aut astant, illis stipem iaciunt, uictimas cedunt;  et cum hec tantopere suspiciant, fabros, qui illa fecere, contemnunt. Quid inter se tam contrarium, quam statuarium despicere, statuam adorare, et eum ne in conuictum quidem admittere, qui tibi deos faciat? Quam ergo uim, quam potestatem habere possunt, cum ipse, qui fecit illa, non habeat? Sed ne hec quidem dare his potuit, que habebat, uidere, audire, loqui, moueri. Quisquamne igitur tam ineptus est, ut putet aliquid esse in simulacro dei, in quo ne hominis quidem quidquam est preter umbram? Sed hec nemo considerat; infecti sunt enim persuasione, ac mentes eorum penitus fucum stultitie perbiberunt.  [5Kb] Adorant ergo insensibilia, qui sentiunt; irrationabilia, qui sapiunt; exanima, qui uiuunt; terrena, qui oriuntur e celo. Iuuat ergo, uelut in aliqua sublimi  specula constitutum, unde uniuersi exaudire possint, Persianum illud proclamare,

O curue in terras anime, et celestium inanes!
Celum potius intuemini, ad cuius spectaculum uos excitauit ille artifex uester Deus. Ille uobis sublimem uultum dedit; uos in terram curuamini: uos altas mentes, et ad parentem suum cum corporibus suis erectas, ad inferiora deprimitis, tamquam uos peniteat non quadrupedes esse natos. Fas non est celeste  animal cum terrenis, in terramque uergentibus cequari. Quid uos beneficiis celestibus orbatis, pronique in humum uestra sponte procumbitis? Humi enim miseri uolutamini, cum deorsum queritis quod in sublimi querere debuistis. Nam ista mortalium digitorum ludicra et fragilia figmenta, ex quolibet materie genere formata, quid aliud sunt, nisi terra, ex qua nata sunt? Quid ergo rebus inferioribus subiacetis? quid capitibus uestris terram superponitis? Cum enim uos terre submittitis, humilioresque facitis, ipsi uos ultro ad inferos mergitis, ad mortemque damnatis, quia nichil terra inferius et humilius, nisi mors et inferi. Que si effugere uelletis, subiectam pedibus uestris terram contemneretis, corporis statu saluo: quod idcirco rectum accepistis,  quo oculos atque mentem cum eo, qui fecit, conferre possitis. Contemnere autem et calcare terram, nichil aliud est quam simulacra non adorare, quia de terra ficta sunt, item diuitias non concupiscere, uoluptates corporis spernere, quia opes et corpus ipsum, cuius hospitio utimur, terra est. uiuum colite, ut uiuatis; moriatur enim necesse est, qui se suamque animam mortuis adiudicauit.



 CAPUT III. Quod Cicero  [5Kb] aliique doctiores peccauerunt, non auertendo populos ab errore.

Sed quid prodest ad uulgus et ad homines imperitos hoc modo concionari? cum uideamus etiam doctos et prudentes uiros, cum religionum intelligant uanitatem, nichilominus tamen in iis ipsis, que damnant, colendis nescio qua prauitate perstare. Intelligebat Cicero falsa esse, que homines adorarent. Nam cum multa dixisset que ad euersionem religionum ualerent, ait tamen non esse illa uulgo disputanda, ne susceptas publice religiones disputatio talis extinguat. Quid de eo facias, qui, cum errare se sentiat, ultro ipse in lapides impingat, ut populus omnis offendat? ipse sibi oculos eruat, ut omnes  ceci sint? qui nec de aliis bene mereatur, quos patitur errare; nec de se ipso, qui alienis accedit erroribus, nec utitur tandem sapientie sue bono, ut factis impleat, quod mente percepit, sed prudens et sciens pedem laqueo inserit, ut simul cum ceteris, quos liberare ut prudentior debuit, et ipse capiatur? Quin potius, si quid tibi, Cicero, uirtutis est, experire populum facere sapientem: digna res est, ubi omnes eloquentie tue uires exerceas. Non enim uerendum est ne te in tam bona causa deficiat oratio,  qui sepe etiam malas copiose ac fortiter defendisti. Sed nimirum Socratis carcerem times, ideoque patrocinium ueritatis suscipere non audes. At mortem ut sapiens contemnere debuisti. Et erat quidem multo pulchrius, ut ob bene dicta potius, quam ob maledicta morereris. Nec plus tibi laudes Philippice afferre potuerunt, quam discussus error humani generis, et mentes hominum ad sanitatem tua disputatione reuocate.

Sed concedamus timiditati, que in sapiente esse non debet. Quid ergo ipse in eodem uersaris errore? uideo te terrena et manufacta uenerari: uana esse intelligis, et tamen eadem facis que faciunt ipsi, quos ipse stultissimos confiteris. Quid igitur profuit  uidisse te ueritatem, quam nec defensurus esses, nec secuturus? Si libenter errant etiam ii qui errare se sentiunt, quanto magis uulgus indoctum, quod pompis inanibus gaudet, animisque puerilibus spectat omnia? oblectatur friuolis, et specie simulacrorum capitur, nec ponderare secum unamquamque rem potest, ut intelligat nichil colendum esse quod oculis mortalibus cernitur, quia mortale sit necesse est. Nec mirandum est, si Deum non uideant, cum ipsi ne hominem quidem uideant, quem uidere se credunt. Hoc enim quod oculis subiectum est, non  homo,  [17Kb] sed hominis receptaculum est; cuius qualitas et figura, non ex lineamentis uasculi quo continetur, sed ex factis et moribus peruidetur. Qui ergo colunt simulacra, corpora sunt hominibus carentia, quia se corporalibus dediderunt, nec uident plus aliquid mente quam corpore; cum sit animi officium ea subtilius cernere, que acies corporalis non potest intueri. Quos homines idem ille philosophus ac peta grauiter accusat, tamquam humiles et abiectos, qui contra nature sue rationem ad ueneranda terrena se prosternant: ait enim :

Et faciunt animos humiles formidine diuum,
Depressosque premunt ad terram.

Aliud quidem ille, cum hec diceret, sentiebat; nichil  utique esse colendum, quia dii humana non curent.

Denique alio loco religiones deorum et cultus inane esse officium confitetur :

Nec pietas ulla est, uelatum sepe uideri
uertere se ad lapidem, atque omnes accedere ad aras,
Et procumbere humi prostratum, et pandere palmas
Ante deum delubra, nec aras sanguine multo
Spargere quadrupedum, nec uotis nectere uota.
Que profecto si cassa sunt, non oportet sublimes et  excelsos animos auocari, atque in terram premi, sed nichil aliud quam celestia cogitare.

Impugnate sunt ergo a prudentioribus false religiones, quia sentiebant esse falsas: sed non est inducta uera, quia qualis, aut ubi esset, ignorabant. Itaque sic habuerunt, tanquam nulla esset omnino, quia ueram non poterant inuenire. Et eo modo inciderunt in errorem multo maiorem quam illi qui falsam tenebant. Nam isti fragilium cultores, quamuis sint inepti, quia celestia constituunt in rebus corruptibilibus atque terrenis, aliquid tamen sapientie retinent, et habere ueniam possunt, quia summum hominis officium, etsi non reipsa, tamen proposito tenent: siquidem hominum atque mutorum, uel solum, uel certe maximum in religione discrimen est. Hi  uero quanto fuerunt sapientiores, quod intellexerunt false religionis errorem, tanto facti sunt stultiores, quod esse aliquam ueram non putauerunt. Itaque quoniam facilius est de alienis iudicare, quam de suis; dum aliorum precipitium uident, non prospexerunt quid ante suos pedes esset. In utraque igitur parte, et summa stultitia inuenitur, et odor quidam sapientie: ut possis dubitare, quos dicas potissimum stultiores, illosne qui falsam religionem suscipiunt,  an eos qui nullam. Sed  uenia concedi potest  [4Kb] imperitis, et qui se sapientes non esse fateantur: his uero non potest qui, sapientiam professi, stultitiam potius exhibent. Non sum equidem tam iniquus, ut eos putem diuinare potuisse, ut ueritatem per seipsos inuenirent; quod fieri ego non posse confiteor. Sed hoc ab his exigo, quod ratione ipsa prestare potuerunt. Facerent enim prudentius, si et intelligerent esse aliquam ueram religionem, et falsis impugnatis, aperte pronuntiarent, eam, que uera esset, ab hominibus non teneri.

Sed mouerit eos fortasse illud, quod si qua uera esset religio, exereret se ac uindicaret, nec pateretur esse aliud quidquam. uidere enim nullo modo poterant, quare, aut a quo, et quemadmodum Religio  uera opprimeretur; quod est diuini sacramenti, et celestis arcani. Id uero, nisi doceatur, aliquis scire nullo pacto potest. Summa rei hec est: imperiti et insipientes falsas religiones pro ueris habent, quia neque ueram sciunt, neque falsam intelligunt. Prudentiores uero, quia ueram nesciunt, aut in iis, quas falsas esse intelligunt, perseuerant, ut aliquid tenere uideantur, aut omnino nichil colunt, ne incidant in errorem, cum id ipsum maximi sit erroris uitam pecudum sub figura hominis imitari. Falsum uero intelligere, est quidem sapientie, sed humane. Ultra hunc gradum procedi ab homine non potest; itaque multi philosophorum religiones  sustulerunt: uerum autem scire diuine est sapientie. Homo autem per seipsum peruenire ad hanc scientiam  non potest, nisi doceatur a Deo. Ita philosophi quod  summum fuit humane sapientie assecuti sunt, ut intelligerent quid non sit: illud assequi nequiuerunt, ut dicerent quid sit. Nota Ciceronis uox est : »Utinam tam facile uera inuenire possem, quam falsa conuincere.« Quod quia uires humane conditionis excedit, eius officii facultas nobis est attributa, quibus tradidit Deus scientiam ueritatis; cui explicande quatuor posteriores libri seruient. Nunc interim falsa, ut cepimus, detegamus.



CAPUT. Iu. De Simulacris, ornamentisque templorum, et eorum contemptu, etiam ab ipsis Gentilibus.

Quid igitur maiestatis possunt habere simulacra, que fuerunt in homunculi potestate, uel ut aliud  fierent, uel ut omnino non fierent? Idcirco apud Horatium Priapus ita loquitur:

Olim truncus eram ficulnus, inutile lignum;
Cum faber incertus, scamnum faceretne Priapum,
Maluit esse deum. Deus inde ego, furum auiumque
Maxima formido.
Quis non sit tanto hoc custode securus? Fures enim tam stulti sunt, ut Priapi tentiginem timeant; cum aues ipse, quas terrore falcis aut inguinis abigi existimant, simulacris fabrefactis, id est, hominum plane similibus, insidant, nidificent, inquinent. Sed Flaccus, ut satyrici carminis scriptor, derisit hominum uanitatem. uerum ii qui faciunt, seriam se facere rem opinantur. Denique peta maximus, homo in ceteris prudens, in hoc solo non petice, sed aniliter desipuit; cum in illis emendatissimis libris  etiam fieri hoc iubet:

 Et custos  [9Kb] furum atque auium, cum falce saligna,
Hellespontiaci seruet tutela Priapi.
Adorant ergo mortalia, ut a mortalibus facta. Frangi enim, cremari, perire possunt. Nam et tectis uetustate labentibus sepe comminui solent, et consumpta incendio dilabuntur in cinerem, et plerumque  in predam furibus cedunt. Que igitur insania est, ea timere, pro quibus aut ruine, aut ignes, aut furta timeantur? Que uanitas, aliquam ab his sperare tutelam, que tueri semetipsa non possunt? Que peruersitas, ad eorum presidia decurrere, que ipsa, cum uiolantur, inulta sunt, nisi a colentibus  uindicentur? Ubi ergo ueritas est? ubi nulla uis adhiberi potest Religioni; ubi nichil, quod uiolari possit, apparet; ubi sacrilegium fieri non potest.

Quidquid autem oculis manibusque subiectum est, id uero, quia fragile est, ab omni ratione immortalitatis est alienum. Frustra igitur homines auro, ebore, gemnis deos excolunt et exornant; quasi uero ex his rebus ullam possint capere uoluptatem. Quis usus est pretiosorum munerum nichil sentientibus? an ille qui mortuis? Pari enim ratione defunctorum corpora, odoribus ac pretiosis uestibus illita et conuoluta, humi condunt, qua deos honorant, qui neque cum fierent, sentiebant, neque cum coluntur, sciunt; nec  enim sensum consecratione sumpserunt. Non placebat Persio, quod aurea uasa templis inferantur,  [12Kb] superuacuum putanti esse inter religiones, quod non sanctitatis, sed auaritie sit instrumentum. Illa enim satius est Deo, quem recte colas, inferre pro munere.

Compositum ius, fasque animi, sanctosque recessus
Mentis, et incoctum generoso pectus honesto.
Egregie, sapienterque sensit. uerum illud ridicule subdidit: hoc esse aurum in templis, quod sint,

ueneri donate a uirgine pupe:
quas ille ob minutiem fortasse contempserit. Non uidebat enim, simulacra ipsa et effigies deorum, Polycleti, et Euphranoris, et Phidie manu ex auro atque ebore perfectas, nichil aliud esse quam grandes pupas,  non a uirginibus, quarum lusibus uenia dari potest, sed a barbatis hominibus consecratas. Merito igitur etiam senum stultitiam Seneca deridet. Non, inquit, bis pueri sumus ; sed semper. uerum hoc interest, quod maiora nos ludimus. Ergo his ludicris, et ornatis, et grandibus pupis et unguenta, et thura, et odores inferunt: his opimas et pingues hostias immolant, quibus est quidem os, sed carens officio dentium: his peplos et indumenta pretiosa, quibus usus uelaminis nullus est: his aurum et argentum consecrant, que tam non habent qui accipiunt, quam qui illa donarunt.

Nec immerito Dionysius, Sicilie tyrannus, post uictoriam Grecia potitus, deos tales contempsit, spoliauit,  illusit: siquidem sacrilegia sua iocularibus etiam dictis prosequebatur. Nam cum Ioui Olympio aureum amiculum detraxisset,  [10Kb] laneum iussit imponi, dicens, estate graue esse aureum, hyeme frigidum, laneum uero utrique tempori aptum. Idem auream barbam detrahens Aesculapio, incongruens et iniquum esse ait, cum Apollo pater eius imberbis esset adhuc, ac leuis, priorem filium quam patrem barbatum uideri. Item pateras, et exuuias, et parua quedam sigilla, que simulacrorum protentis manibus tenebantur, detrahebat: et accipere se illa, non auferre dicebat; perquam enim stultum esse et ingratum, nolle accipere ab his ultro porrigentibus, a quibus bona sibi homines precarentur. Hec ille fecit impune, quia rex et uictor fuit. Quin etiam secuta est eum solita felicitas:  uixit enim usque ad senectutem, regnumque per manus filio tradidit. In eo igitur, quia homines sacrilegia uindicare non poterant, oportuit deos ipsos sui uindices esse. At si humilis quispiam tale quid commiserit, huic presto sunt flagella, ignes, equulei, cruces, et quidquid excogitare iratis et furentibus licet. Sed cum puniunt deprehensos in sacrilegio, ipsi de deorum suorum potestate diffidunt. Cur enim illis  potissimum non relinquant ulciscendi sui locum, si eos posse aliquid arbitrantur? Quin etiam putant illorum numine accidisse, ut predones rerum sacrarum deprehensi tenerentur; et seuiunt non tam ira, quam metu, ne si deorum iniuriam non uindicauerint, ipsos expetant pene; incredibili scilicet uanitate, qui nocituros sibi deos putent ob aliena scelera, qui ipsis, a quibus uiolati spoliatique sunt, per seipsos nichil nocere potuerunt. At enim sepe ipsi quoque in sacrilegos uindicauerunt: potest id uel casu accidisse, quod aliquando, non semper. Sed tamen paulo post, quomodo id acciderit, ostendam. Nunc interim quero, cur illi tot et tanta sacrilegia in Dionysio non uindicauerunt, qui non furtim, sed palam deos ludibrio habuit? Cur hunc tam potentem sacrilegum a templis,  a ceremoniis, ab imaginibus suis non arcuerunt? Cur etiam sacris rebus ablatis, prospere nauigauit? quod ioco ipse testatus est . uidetisne  quam prospera sacrilegis nauigatio ab ipsis diis immortalibus tribuatur? Sed hic fortasse a Platone didicerat, deos nichil esse.

 Quid Caius uerres? quem Tullius, accusator  [8Kb] eius, eidem Dionysio, et Phalaridi, et tyrannis, omnibus comparat. Nonne omnem Siciliam compilauit, sublatis deorum simulacris, ornamentisque fanorum? Otiosum est persequi singula. Unum libet commemorare  in quo accusator omnibus eloquentie uiribus, omni denique conatu uocis et corporis deplorauit, de Cerere Catinensi, uel Ennensi; quarum alterius tanta fuit religio, ut adire templi eius secreta penetralia uiris nefas esset; alterius antiquitas tanta, ut omnes historie loquantur ipsam deam fruges in Enne solo primum reperisse, filiamque eius uirginem ex eodem loco raptam. Denique Gracchanis temporibus, turbata republica et seditionibus et ostentis, cum repertum esset in carminibus Sibyllinis  antiquissimam Cererem debere placari, legati sunt Ennam missi. Hec igitur Ceres uel religiosissima, quam uidere maribus ne adorandi quidem gratia licebat, uel antiquissima, quam Senatus Populusque Romanus sacrificiis donisque placauerat, ex arcanis et uetustis penetralibus, a Caio uerre, immissis latronibus seruis, impune sublata est. Idem uero cum affirmaret se a Siculis, ut causam prouincie susciperet, oratum, his uerbis usus est: »Sese iam ne deos quidem in suis urbibus, ad quos confugerent, habere; quod eorum simulacra sanctissima C. uerres ex delubris religiosissimis sustulisset:« quasi uero si uerres ex urbibus delubrisque sustulerat, de celo quoque sustulerat. Unde apparet istos deos nichil habere in se amplius quam  materiam de qua sunt fabricati. Nec immerito ad te,  Marce Tulli, hoc est, ad hominem, Siculi confugerunt; quoniam triennio sunt experti deos illos nichil ualere. Essent enim stultissimi, si ad eos ob defendendas iniurias hominum confugissent, qui Caio uerri nec pro seipsis irati esse potuerunt. At enim uerres ob hec facinora damnatus est. Non ergo dii uindicauerunt, sed Ciceronis industria, qua uel defensores eius oppressit, uel gratie restitit. Quid, quod apud ipsum uerrem non fuit illa damnatio, sed uacatio? ut quemadmodum Dionysio deorum spolia gestanti dii immortales bonam dederant nauigationem, sic etiam uerri bonam quietem tribuisse uideantur, in qua sacrilegiis suis tranquille frui posset. Nam frementibus postea ciuilibus bellis, sub obtentu damnationis ab omni periculo et metu remotus, aliorum graues casus  et miserabiles exitus audiebat, et qui cecidisse solus uniuersis stantibus uidebatur, is uero uniuersis cadentibus solus stetit, donec illum et opibus sacrilegio partis et uita satiatum, ac senectute confectum, proscriptio triumuiralis auferret, eadem scilicet que Tullium uiolate deorum maiestatis ultorem. Quin etiam felix in eo ipso fuit, quod ante suam mortem crudelissimum exitum sui accusatoris audiuit; diis uidelicet prouidentibus, ut sacrilegus ac predo ille religionum suarum, non ante moreretur quam solatium de ultione cepisset.



CAPUT u. Quod solus omnium creator Deus est colendus, non uero elementa, nec corpora celestia: Refelliturque Stoicorum sententia, qui stellas et astra deos putant.

 Quanto igitur rectius est, omissis insensibilibus et  uanis, oculos eo tendere, ubi sedes,  [5Kb] ubi habitatio est Dei ueri; qui terram stabili firmitate suspendit; qui celum distinxit astris fulgentibus; qui solem rebus humanis clarissimum, ac singulare lumen, in argumentum sue unice maiestatis accendit: terris autem maria circumfudit, flumina sempiterno lapsu fluere precepit.

Iussit et extendi campos, subsidere ualles,
Fronde tegi siluas, lapidosos surgere montes.
Que utique omnia non Iupiter fecit, qui ante annos mille septingentos natus; sed idem:

Ille opifex rerum, mundi melioris origo,
qui uocatur Deus, cuius principium, quoniam non potest comprehendi, ne queri quidem debet. Satis est homini ad plenam perfectamque prudentiam, si  Deum esse intelligat: cuius intelligentie uis et summa hec est, ut suspiciat et honorificet communem parentem generis humani, et rerum mirabilium fabricatorem. Unde quidam hebetis obtusique cordis, elementa, que et facta sunt et carent sensu, tamquam deos adorant. Qui cum Dei opera mirarentur, id est celum cum uariis luminibus, terram cum campis et montibus, maria cum fluminibus et stagnis et fontibus, earum rerum admiratione obstupefacti, et ipsius artificis obliti, quem uidere non poterant, eius opera uenerari et colere ceperunt; nec umquam intelligere quiuerunt, quanto maior quantoque mirabilior sit, qui illa fecit ex nichilo. Que cum uideant diuinis legibus obsequentia commodis atque usibus  hominis perpetua necessitate famulari, tamen illa deos existimant esse; ingrati aduersus beneficia diuina, qui Deo et patri indulgentissimo sua sibi opera pretulerunt. Sed quid mirum, si aut barbari, aut imperiti homines errant? cum etiam philosophi Stoice discipline in eadem sint opinione, ut omnia celestia, que mouentur, in deorum numero habenda esse censeant; siquidem Lucilius Stoicus apud Ciceronem sic loquitur: »Hanc igitur in stellis constantiam, hanc tantam in tam uariis cursibus in omni eternitate conuenientiam temporum, non possum intelligere sine mente, ratione, consilio; que cum in sideribus esse uideamus, non possumus ea ipsa non in deorum numero reponere.« Item paulo superius: »Restat, inquit, ut motus astrorum sit uoluntarius; que qui uideat, non indocte solum, uerum etiam  impie faciat, si deos esse neget.« Nos uero et quidem constanter negamus, ac uos, o philosophi, non solum indoctos et impios, uerum etiam cecos, ineptos delirosque probamus, qui ignorantiam imperitorum uanitate uicistis. Illi enim solem et lunam, uos etiam sidera deos putatis.

Tradite igitur nobis stellarum mysteria, ut aras et templa singulis erigamus; ut sciamus quo quamque ritu, quo die colamus, quibus nominibus, quibus precibus aduocemus; nisi forte nullo discrimine tam innumerabiles, tam minutos deos aceruatim colere debemus. Quid quod argumentum illud, quo colligunt uniuersa celestia deos esse, in contrarium  ualet. Nam si deos esse idcirco opinantur, quia certos et rationabiles  [14Kb] cursus habent, errant. Ex hoc enim apparet deos non esse, quod exorbitare illis a prestitutis itineribus non licet. Ceterum si dii essent, huc atque illuc passim sine ulla necessitate ferrentur, sicut animantes in terra, quarum quia libere sunt uoluntates, huc atque illuc uagantur, ut libuit, et quo quamque mens duxerit, eo fertur. Non est igitur astrorum motus uoluntarius, sed necessarius, quia prestitutis legibus officiisque deseruiunt. Sed cum disputaret de cursibus siderum, quos ex ipsa rerum ac temporum congruentia intelligebat non esse fortuitos, existimauit uoluntarios esse, tamquam non possent tam disposite, tam ordinate moueri, nisi sensus illis inesset officii sui sciens. O quam difficilis est ignorantibus ueritas, et quam facilis scientibus!  Si motus, inquit, astrorum fortuiti non sunt, nichil aliud restat, nisi ut uoluntarii sint; immo uero, ut non esse fortuitos manifestum est, ita nec uoluntarios. Quomodo igitur in conficiendis itineribus constantiam suam seruant? Nimirum Deus, uniuersi artifex, sic illa disposuit, sic machinatus est, ut per spatia celi diuina et admirabili ratione decurrerent, ad efficiendas succedentium sibi temporum uarietates. An Archimedes Siculus concauo ere similitudinem mundi ac figuram potuit machinari, in quo ita solem ac lunam composuit, ut inequales motus, et celestibus similes conuersionibus, singulis quasi diebus efficerent, et non modo accessus solis et recessus, uel incrementa diminutionesque lune, uerum  etiam stellarum, uel inerrantium, uel uagarum, dispares cursus orbis ille, dum uertitur, exhiberet? Deus ergo illa uera non potuit machinari et efficere que potuit solertia hominis imitatione simulare?

Utrumne igitur stoïcus, si astrorum figuras in illo  ere pictas effictasque uidisset, suo illa consilio moueri diceret, ac non potius artificis ingenio? Inest ergo sideribus ratio ad peragendos meatus suos apta: sed Dei est illa ratio, qui et fecit, et regit omnia, non ipsorum siderum, que mouentur. Nam si solem stare uoluisset, perpetuus utique dies esset. Item, si motus astra non haberent, quis dubitet sempiternam noctem fuisse futuram? Sed ut diei ac noctis uices essent, moueri ea uoluit: et tam uarie moueri, ut non modo lucis ac tenebrarum mutue uicissitudines fierent, quibus laboris et quietis alterna spatia constarent; sed etiam frigoris et caloris, ut diuersorum temporum uis ac potestas, uel generandis, uel maturandis frugibus conueniret. Quam solertiam diuine potestatis in machinandis itineribus astrorum, quia  philosophi non uidebant, animalia esse sidera putauerunt; tamquam pedibus, et sponte, non diuina ratione procederent. Cur autem illa excogitauerit Deus, quis non intelligit? Scilicet ne solis lumine decedente, nimium ceca nox tetris atque horrentibus tenebris ingrauesceret, noceretque uiuentibus. Itaque et celum simul mira uarietate distinxit, et tenebras ipsas multis minutisque luminibus temperauit. Quanto igitur Naso prudentius, quam illi, qui sapientie studere se putant, qui sentit a Deo lumina illa, ut honorem tenebrarum depellerent, instituta! Is eum librum, quo breuiter comprehendit, his tribus uersibus terminauit:

Tot numero, talique Deus simulacra figura
Imposuit celo, perque atras sparsa tenebras
Clara pruinose iussit dare lumina nocti.
 Quod si fieri non potest, ut stelle dii sint; ergo nec sol quidem, nec luna dii esse possunt, quoniam luminibus astrorum, non ratione differunt, sed magnitudine. Quod si hi dii non sunt; ergo nec celum quidem, in quo illa omnia continentur.



 CAPUT uI. Quod nec mundus totus, nec elementa sint Deus, nec animata.

Simili modo si terra, quam calcamus,  [5Kb] quam subigimus et colimus ad uictum, deus non est, nec campi quidem ac montes dii erunt: sed si hi non sunt, ergo ne tellus quidem uniuersa Deus uideri potest. Item si aqua, que seruit animantibus ad usum bibendi aut lauandi, deus non est, nec fontes quidem, ex quibus aqua profluit. Si fontes non sunt, nec flumina quidem, que de fontibus colliguntur. Si flumina quoque dii non sunt, ergo et mare, quod ex fluminibus constat, Deus haberi non potest. Quod si neque celum, neque terra, neque mare, que mundi partes  sunt, dii esse possunt; ergo ne mundus quidem totus Deus est, quem iidem ipsi stoïci, et animantem, et sapientem esse contendunt, et propterea Deum: in quo tam inconstantes fuerunt, ut nichil dictum sit ab his quod non ab iisdem fuerit euersum. Sic enim argumentantur: Fieri non posse, ut sensu careat, quod sensibilia ex se generat. Mundus autem generat hominem, qui est sensu preditus; ergo et ipsum sensibilem esse. Item: Sine sensu esse non posse, cuius pars habeat sensum; igitur quia homo sensibilis est, etiam mundo, cuius pars homo est, inesse  sensum. Propositiones quidem uere sunt, et sensibile esse, quod sensu preditum gignat, et habere sensum, cuius pars sensu aucta sit: sed assumptiones false, quibus argumenta concludunt, quia neque mundus generat hominem, neque homo mundi pars est. Nam hominem a principio idem Deus fecit, qui et mundum: et non est mundi pars homo, sicut corporis membrum; potest enim mundus esse sine homine, sicut urbs, et domus. Atqui ut domus unius hominis habitaculum est, et urbs unius populi; sic et mundus domicilium totius generis humani. Et aliud est, quod incolitur, aliud quod incolit. Sed illi, dum student id, quod falso susceperant, confirmare, et sensibilem esse mundum, et Deum, argumentorum suorum consequentia non uiderunt. Nam  si mundi pars est homo, et sensibilis est mundus, quia homo sentit: ergo quia mortalis est homo, mortalis sit et mundus necesse est; nec tantum mortalis, sed et omnibus morbis et passionibus subiectus.

Et e contrario: Si Deus est mundus, et partes eius utique immortales sunt; ergo et homo Deus est, quia pars est  mundi. Si homo; ergo et iumenta, et pecudes, et cetera genera bestiarum, et auium, et piscium; quoniam et illa eodem modo sentiunt, et mundi partes sunt. At hoc tolerabile est: nam et hec colunt Aegyptii. Sed res eo peruenit, ut  et rane,  [11Kb] et culices, et formice dii esse uideantur, quia et ipsis inest sensus, et partes mundi sunt. Ita semper argumenta ex falso petita ineptos et absurdos exitus habent. Quid, quod iidem ipsi aiunt, deorum et hominum causa mundum esse constructum, quasi communem domum: ergo nec mundus Deus est, nec animans, si constructus est; animans enim non construitur, sed nascitur. Et si est edificatus sic utique tamquam domus, tamquam nauis; est ergo aliquis artifex mundi Deus; et seorsum erit mundus, qui factus est, seorsum ille, qui fecit. Iam illud quam repugnans et absurdum, quod cum celestes ignes ceteraque mundi elementa deos affirment, item ipsum deum mundum dicunt. Quomodo potest ex deorum multorum aceruo unus Deus confici? Si astra dii sunt, mundus ergo non Deus, sed domicilium  deorum est. Si uero Deus mundus est; ergo omnia illa que sunt in eo dii non sunt, sed Dei membra, que utique sola Dei nomen accipere non possunt. Nec enim recte quis dixerit, membra hominis unius multos homines esse: sed tamen non est similis comparatio animalis et mundi. Animal enim, quia sensu preditum est, etiam membra eius habent sensum, nec, nisi a corpore diuulsa, brutescunt. Cuius igitur rei similitudinem gerit mundus? Nimirum ipsi docent, cum factum esse non diffitentur, ut esset diis et hominibus quasi communis domus. Si ergo est constructus, ut domus, nec ipse Deus est, nec elementa, que sunt partes eius; quia neque domus habere dominium sui potest, neque illa de quibus  domus constat. Non tantum igitur ueritate, sed  etiam uerbis suis reuincuntur. Sicut enim domus, in usum habitandi facta, per se nichil sentit, dominoque subiecta est, qui eam fecit, aut incolit: ita mundus, per se nichil sentiens, factori Deo subiacet, qui eum in usum sui fecit.



CAPUT uII. De Deo, et religionibus insipientium; de auaritia et maiorum auctoritate.

Duplici ergo ratione peccatur ab insipientibus: primum, quod elementa, id est Dei opera Deo preferunt; deinde, quod elementorum ipsorum figuras humana specie comprehensas colunt. Nam solis luneque simulacra humanum in modum formant; item ignis, et terre, et maris, que illi uulcanum, uestam,  Neptunum uocant; nec elementis ipsis in aperto litant. Tanta homines imaginum cupiditas tenet, ut iam uiliora ducantur illa que uera sunt: auro scilicet, gemmis, et ebore delectantur. Horum pulchritudo ac nitor prestringit oculos: nec ullam religionem putant ubicumque illa non fulserint. Itaque sub obtentu deorum auaritia et cupiditas colitur. Credunt enim deos amare quidquid ipsi concupiscunt; quiquid est, propter quod furta, et latrocinia, et homicidia quotidie seuiunt; propter quod bella per totum orbem populos urbesque subuertunt. Consecrant ergo diis manubias et rapinas suas, quos certe necesse est imbecilles esse, ac summe uirtutis expertes, si subiecti sunt cupiditatibus. Cur enim celestes eos  putemus, si desiderant aliquid de terra? uel beatos,  si aliqua re indigent? uel incorruptos, si uoluptati habent ea in quibus appetendis cupiditas hominum non immerito damnatur? ueniunt igitur ad deos, non tam religionis gratia, que nulla potest esse in rebus male partis et corruptibilibus, quam ut aurum oculis hauriant, nitorem leuigati marmoris,  [5Kb] aut eboris aspiciant; ut insignes lapillis et coloribus uestes, uel distincta gemmis fulgentibus pocula insatiabili contemplatione contrectent. Et quanto fuerint ornatiora templa, et pulchriora simulacra, tanto plus maiestatis habere creduntur: adeo religio eorum nichil aliud est, quam quod cupiditas humana miratur.

He sunt religiones, quas sibi a maioribus suis traditas pertinacissime tueri ac defendere perseuerant: nec considerant quales sint; sed ex hoc probatas atque  ueras esse confidunt, quod eas ueteres tradiderunt, tantaque est auctoritas uetustatis, ut inquirere in eam scelus esse dicatur. Itaque creditur ei passim, tamquam cognite ueritati. Denique apud Ciceronem sic dicit Cotta Lucilio: »Habes, Balbe, quid Cotta, quid pontifex sentiat. Fac nunc ego intelligam, quid tu sentias; a te enim philosopho rationem religionis accipere debeo, maioribus autem nostris, etiam nulla ratione reddita, rationis est credere.« Si credis, cur ergo rationem requiris, que potest efficere ne credas? Si uero rationem requiris, et querendam  putas, ergo non credis. Ideo enim queris, ut eam sequaris, cum inueneris. Docet ecce te ratio non esse ueras religiones deorum. Quid facies? maioresne potius, an rationem sequeris? que quidem tibi non ab alio insinuata, sed a te ipso inuenta et electa est, cum omnes religiones radicitus eruisti. Si rationem mauis, discedere te necesse est ab institutis et auctoritate maiorum; quoniam id solum rectum est quod ratio prescribit. Sin autem pietas maiores sequi suadet, fatere igitur, et stultos illos fuisse, qui excogitatis contra rationem religionibus seruierunt, et te ineptum qui id colas, quod falsum esse conuinceris. Sed tamen quoniam nobis tantopere maiorum nomen opponitur, uideamus tandem qui fuerint maiores illi, a quorum auctoritate discedi nefas ducitur.

 Romulus urbem conditurus, pastores inter quos adoleuerat conuocauit, cumque is numerus condende urbi parum idoneus uideretur, constituit asylum. Eo passim confugerunt ex finitimis locis pessimi quique, sine ullo conditionis discrimine. Ita conflauit ex his omnibus populum; legitque in senatum, eos qui etate anteibant, et Patres appellauit, quorum consilio gereret omnia. De quo senatu Propertius Elegiarum scriptor hec loquitur:

Buccina cogebat priscos ad uerba Quirites:
   Centum illi in prato sepe Senatus erat.
 Curia, pretexto que nunc nitet alta Senatu,
   Pellitos habuit rustica corda Patres.
Hi sunt Patres, quorum decretis eruditi ac prudentes uiri deuotissime seruiunt, idque uerum ac immutabile omnis posteritas iudicet, quod centum pelliti senes statutum esse uoluerunt, quos tamen, ut in primo libro dictum est, cap. 22, Pompilius illexit, ut uera crederent esse sacra que ipse tradebat. Est uero, cur illorum auctoritas tanti habeatur a posteris, quos nemo, cum uiuerent, neque summus, neque infimus affinitate dignos iudicauit?



CAPUT uIII. De rationis usu in religione; deque somniis, auguriis, oraculis, talibusque portentis.

 Quare oportet, in ea re maxime in qua uite ratio uersatur, sibi quemque confidere, suoque iudicio ac propriis sensibus magis niti ad inuestigandam et perpendendam ueritatem; quam credentem alienis erroribus decipi tamquam ipsum rationis expertem. Dedit omnibus Deus pro uirili portione  [10Kb] sapientiam, ut et inaudita inuestigare possent, et audita perpendere. Nec quia nos illi temporibus antecesserunt, sapientia quoque antecesserunt; que si omnibus equaliter datur, occupari ab antecedentibus non potest. Illibabilis est tamquam lux et claritas solis, quia ut sol oculorum, sic sapientia lumen est cordis  humani. Quare cum sapere, id est, ueritatem querere, omnibus sit innatum, sapientiam sibi adimunt, qui sine ullo iudicio inuenta maiorum probant, et ab aliis pecudum more ducuntur. Sed hoc eos fallit, quod maiorum nomine posito, non putant fieri posse, ut aut ipsi plus sapiant, quia minores uocantur, aut illi desipuerint, quia maiores nominantur. Quid ergo impedit, quin ab ipsis sumamus exemplum; ut quomodo illi, que falsa inuenerant, posteris tradiderunt, sic nos, qui uerum inuenimus, posteris meliora tradamus? Superest ingens questio, cuius disputatio non ab ingenio, sed a scientia uenit, que pluribus explicanda erit, ne quid omnino dubium relinquatur. Nam fortasse aliquis ad illa confugiat, que a multis et non dubiis traduntur auctoribus;  eos ipsos, quos docuimus deos non esse, maiestatem suam persepe ostendisse, et prodigiis, et somniis, et auguriis, et oraculis. Et sane multa enumerari possunt digna miraculo: in primis illud, quod Accius Nauius summus Augur, cum Tarquinium Priscum commoneret, ut nichil noui facere inciperet, nisi prius esset inauguratus, eique rex artis eius eleuans fidem diceret, ut consultis auibus renuntiaret sibi, utrumne fieri posset id quod ipse animo concepisset, affirmaretque Nauius posse: Cape igitur hanc, inquit, cotem, eamque nouacula dissice. At ille incunctanter accepit ac secuit.

 Deinde illud, quod Castor et Pollux,  [6Kb] bello latino, apud Lacum Iuturne uisi sunt equorum sudorem abluentes, cum edes eorum, que iuncta fonti erat, sua sponte patuisset: iidem bello macedonico equis albis insidentes, Publio uatieno Romam nocte uenienti se obtulisse dicuntur, nuntiantes eo die regem Persen uictum atque captum, quod paucis post diebus littere Pauli uerum fuisse docuerunt. Illud etiam mirabile, quod simulacrum Fortune muliebre non semel locutum esse traditur; item Iunonis Monete, cum, captis ueiis, unus ex militibus ad eam transferendam missus, iocabundus ac ludens interrogauit, utrumne Romam migrare uellet, respondit uelle. Claudia quoque proponitur in exemplum miraculi. Nam cum ex libris Sibyllinis Idea mater esset accita, et in uado Tiberini fluminis nauis qua uehebatur  hesisset, nec ulla ui commoueretur, Claudiam  ferunt, que semper impudica esset habita ob nimios corporis cultus, deam submissis genibus orasse, ut, si se castam iudiearet, suum cingulum sequeretur, ita nauim, que ab omni iuuentute non ualuit commoueri, ab una muliere esse commotam. Illud eque mirum, quod lue seuiente, Aesculapius, Epidauro accitus, urbem Romam diuturna pestilentia liberasse perhibetur.

Sacrilegi quoque numerari possunt, quorum presentibus penis iniuriam suam dii uindicasse creduntur. Appius Claudius Censor, cum aduersus responsum ad seruos publicos sacra Herculis transtulisset, luminibus orbatus est, et Potitiorum gens, que prodidit, intra unius anni tempus extincta est. Item Censor Fuluius, cum ex Iunonis Lacinie templo marmoreas  tegulas abstulisset, quibus edem Fortune  equestris,  [18Kb] quam Rome fecerat, tegeret, et mente captus est, et amissis duobus filiis in Illyrico militantibus, summo animi merore consumptus est. Prefectus etiam M. Antonii Turullius, cum apud Coos euerso Aesculapii luco classem fecisset, eodem postea loco a militibus Cesaris est interfectus. His exemplis adiungitur Pyrrhus, qui sublata ex thesauro Proserpine Locrensis pecunia, naufragium fecit, ac uicinis dee littoribus illisus est, ut nichil, preter eam pecuniam, incolume reperiretur. Ceres quoque Milesia multum sibi apud homines uenerationis adiecit. Nam cum ab Alexandro capta ciuitas esset, ac milites ad eam spoliandam irrupissent, omnium oculos repente obiectus fulgor ignis extinxit.

Reperiuntur etiam somnia, que uim deorum uideantur  ostendere. Tiberio Namque Attinio, homini plebeio, per quietem obuersatus esse Iupiter dicitur, et precepisse, ut Consulibus et Senatui nuntiaret, ludis Circensibus proximis presultorem sibi displicuisse, quod Antonius Maximus quidam diuerberatum  seruum sub furca medio circo ad supplicium duxerat, ideoque ludos instaurari oportere; quod cum ille neglexisset, eodem die filium perdidisse, ipse autem graui morbo esse correptus: et cum rursus eamdem imaginem cerneret querentem, satisne penarum pro neglecto imperio pependisset, lectica delatus ad Consules, et omni re in Senatu exposita, recepisse corporis firmitatem, suisque pedibus domum rediisse. Illud quoque somnium non minoris fuit admirationis, quo Cesar Augustus dicitur esse seruatus. Nam cum bello ciuili Brutiano, implicitus graui morbo, abstinere prelio statuisset, medico eius Artorio Minerue species obuersata est, monens ne propter corporis imbecillitatem castris se contineret Cesar. Itaque in aciem lectica perlatus est, et eodem die a Bruto castra  capta sunt. Multa preterea exempla similia possunt proferri: sed uereor ne, si fuero in propositione rerum contrariarum diutius immoratus, aut oblitus esse propositi uidear, aut crimen loquacitatis incurram.



 CAPUT IX. De Diabolo, Mundo, Deo, Prouidentia, Homine et eius sapientia.

Exponam igitur omnium istorum rationem, quo facilius res difficiles et obscure intelligantur, et has omnes simulati numinis prestigias reuelabo,  [48Kb] quibus inducti homines, a ueritatis uia longius recesserunt. Sed repetam longe altius; ut si quis ad legendum ueri expers et ignarus accesserit, instruatur, atque intelligat, quod tandem sit

Caput horum et causa malorum;
 et, lumine accepto, suos ac totius generis humani perspiciat errores.

Cum esset Deus ad excogitandum prouidentis simus, ad faciendum solertissimus, antequam ordiretur hoc opus mundi , ut ab eo bonum tamquam riuus oriretur, longeque proflueret, produxit similem sui spiritum, qui esset uirtutibus Dei Patris preditus. Quomodo autem id uoluerit, in quarto libro docere conabimur . Deinde fecit alterum, in quo indoles diuine stirpis non permansit. Itaque suapte inuidia tamquam ueneno infectus est, et  ex bono ad malum transcendit; suoque arbitrio, quod a Deo illi liberum datum fuerat,  [23Kb] contrarium sibi nomen adsciuit. Unde apparet cunctorum malorum fontem esse liuorem. Inuidit enim illi antecessori suo, qui Deo Patri perseuerando, cum probatus, tum etiam charus est. Hunc ergo ex bono per se malum effectum  Greci appelant; nos criminatorem uocamus, quod crimina, in que ipse illicit, ad Deum deferat. Exorsus igitur Deus fabricam mundi, illum primum et maximum Filium prefecit operi uniuerso, eoque simul et consiliatore usus est, et artifice in excogitandis, ornandis, perficiendisque rebus, quoniam  is et prouidentia,  [4Kb] et ratione, et potestate perfectus est: de quo nunc parcius, quod alio loco  et uirtus, et nomen eius, et ratio enarranda nobis erit. Nemo querat, ex quibus ista materiis tam magna, tam mirifica opera Deus fecerit; omnia enim fecit ex nichilo.

Nec audiendi sunt pete, qui aiunt chaos in principio fuisse, id est, confusionem rerum, atque elementorum; postea uero Deum diremisse omnem illam congeriem, singulisque rebus ex confuso aceruo separatis, in ordinemque descriptis, instruxisse mundum pariter et ornasse. Quibus facile est respondere potestatem Dei non intelligentibus, quem credant nichil efficere posse, nisi ex materia subiacente ac parata; in quo errore etiam philosophi fuerunt. Nam  Cicero de Natura deorum disputans, sic ait: »Primum igitur non est probabile, eam materiam rerum, unde orta sunt omnia, esse diuina prouidentia effectam; sed habere, et habuisse uim et naturam suam. Ut igitur faber, cum quid edificaturus est, non ipse facit materiam, sed ea utitur que sit parata, fictorque item cera: sic isti prouidentie diuine materiam presto esse oportuit, non quam ipse faceret, sed quam haberet paratam. Quod si non est a Deo materia facta, ne terra quidem, et aqua, et er, et ignis a Deo factus est.« O quam multa sunt uitia in his decem uersibus! Primum, quod is, qui in aliis disputationibus, et libris fere omnibus prouidentie fuerit assertor, et qui acerrimis argumentis impugnauerit eos, qui prouidentiam non esse dixerunt, idem  nunc quasi proditor aliquis, aut transfuga, prouidentiam  conatus est tollere: in quo si contradicere uelis, nec cogitatione opus est, nec labore; sua illi dicta recitanda sunt. Nec enim ab ullo poterit Cicero, quam a Cicerone uehementius refutari. Sed concedamus hoc mori et instituto Academicorum; ut liceat hominibus ualde liberis dicere, ac sentire que uelint. Sententias ipsas consideremus. Non est, inquit, probabile, materiam rerum a Deo factam. Quibus hoc argumentis doces? Nihil enim dixisti, quare hoc non sit probabile. Itaque mihi e contrario uel maxime probabile uidetur: nec tamen temere uidetur, cogitanti plus esse aliquid in Deo, quem profecto ad imbecillitatem hominis redigis; cui nichil aliud, quam opificium concedis. Quo igitur ab homine diuina illa uis differet, si ut homo, sic etiam Deus ope indiget  aliena? Indiget autem, si nichil moliri potest, nisi ab altero illi materia ministretur. Quod si fit, imperfecte utique uirtutis est, et erit iam potentior iudicandus materie institutor. Quo igitur nomine appellabitur, qui potentia Deum uincit? Siquidem maius est, propria facere, quam aliena disponere. Si autem fieri non potest, ut sit potentius Deo quidquam, quem necesse est perfecte esse uirtutis, potestatis, rationis: idem igitur materie fictor est, qui et rerum ex materia constantium. Neque enim Deo non faciente, et inuito, esse aliquid aut potuit, aut debuit. Sed probabile est, inquit, materiam rerum habere, et habuisse semper uim et naturam suam. Quam uim potuit habere, nullo dante? quam naturam, nullo generante? Si habuit uim, ab aliquo eam sumpsit. A  quo autem sumere, nisi a Deo potuit? Porro si habuit  naturam, que utique a nascendo dicitur, nata est. A quo autem, nisi a Deo potuit procreari? Natura enim, qua dicitis  [5Kb] orta esse omnia, si consilium non habet, efficere nichil potest. Si autem generandi et faciendi potens est, habet ergo consilium et propterea Deus sit necesse est. Nec alio nomine appellari potest ea uis, in qua inest, et prouidentia excogitandi, et solertia potestasque faciendi. Melius igitur Seneca omnium stoicorum acutissimus, qui uidit »nil aliud esse naturam, quam Deum. Ergo, inquit, Deum non laudabimus, cui naturalis est uirtus?« nec enim illam didicit ex ullo. Immo laudabimus: quamuis enim naturalis illi sit, illa sibi illam dedit; quoniam Deus ipse natura est. Cum igitur ortum rerum tribuis nature, ac detrahis Deo, in eodem luto hesitas;  uersuram soluis, Geta. A quo enim fieri negas, ab eodem plane fieri mutato nomine confiteris.

Sequitur ineptissima comparatio. »Ut faber, inquit, cum quid edificaturus est, non ipse facit materiam, sed utitur ea que sit parata, fictorque item cera: sic isti prouidentie diuine materiam esse presto oportuit, non quam ipse faceret, sed quam haberet paratam.« Immo uero non oportuit; erit enim Deus minoris potestatis, si ex parato facit, quod est hominis. Faber sine ligno nichil edificabit, quia lignum ipsum facere non potest; non posse autem, imbecillitatis est humane: Deus uero facit sibi ipse  materiam, quia potest. Posse enim, Dei est: nam si non potest, Deus non est. Homo facit ex eo, quod est; quia per mortalitatem imbecillis est, per imbecillitatem, definite ac modice potestatis: Deus autem facit ex eo, quod non est; quia per eternitatem fortis est, per fortitudinem, potestatis immense, que fine ac modo caret, sicut uita factoris. Quid ergo mirum, si facturus mundum Deus, prius materiam de qua faceret preparauit, et preparauit ex eo quod non erat? quia nefas est Deum aliunde aliquid mutuari, cum in ipso uel ex ipso sint omnia. Nam si est aliquid ante illum, et si factum est quidquam non ab ipso, iam et potestatem Dei, et nomen amittet. At enim materia nunquam facta est, sicut Deus, qui ex materia fecit hunc mundum. Duo igitur constituuntur eterna, et quidem  inter se contraria; quod fieri sine discordia et pernicie non potest. Collidant enim necesse est ea quorum uis et ratio diuersa est: sic utraque eterna esse non poterunt, si repugnant, quia superare alterum necesse est. Ergo fieri non potest, quin eterni natura sit simplex, ut inde omnia, uelut ex fonte, descenderint. Itaque aut Deus ex materia ortus est, aut materia ex Deo. Quid horum sit uerius, facile est intelligi. Ex his enim duobus alterum sensibile est, alterum caret sensu. Potestas faciendi aliquid non potest esse, nisi in eo quod sentit, quod sapit, quod cogitat, quod mouetur. Nec incipi, aut fieri, aut consummari quidquam  potest, nisi fuerit ratione prouisum;  [23Kb] et quemadmodum fiat, antequam est, et quemadmodum constet, postquam fuerit effectum. Denique is facit aliquid, qui habet uoluntatem ad faciendum et manus ad id quod uoluit implendum. Quod autem insensibile est, iners et torpidum semper iacet, et nichil inde oriri potest, ubi nullus est motus uoluntarius. Nam si omne animal ratione constat, certe nasci ex eo non potest, quod ratione preditum non est; nec aliunde accipi potest id, quod ibi, unde petitur, non est. Nec tamen commoueat aliquem, quod animalia quedam de terra nasci uidentur. Hec enim non terra per se gignit, sed spiritus Dei, sine quo nichil gignitur. Non ergo Deus ex materia, quia sensu preditum ex insensibili, sapiens ex bruto, impatibile de patibili,  expers corporis de corporali numquam potest oriri: sed materia potius ex Deo est. Quidquid enim est solido et contrectabili corpore, accipit externam uim. Quod accipit uim, dissolubile est. Quod dissoluitur, interit. Quod interit, ortum sit necesse est. Quod ortum est, habuit fontem unde oriretur, id est factorem aliquem sentientem, prouidum, peritumque faciendi. Is est profecto, nec ullus alius quam Deus. Qui quoniam sensu, ratione, prouidentia, potestate, uirtute preditus est, et animantia, et inanima creare et efficere potest, quia tenet quomodo quidque sit faciendum. Materia uero semper fuisse non potest, quia mutationem non caperet, si fuisset. Quod enim semper fuit, semper esse non desinit; et unde abfuit principium, abesse hinc etiam finem necesse est. Quin etiam facilius est, ut id quod habuit initium,  fine careat, quam ut habeat finem, quod initio caruit. Materia ergo si facta non est, ne fieri ex ea quidquam potest. Si fieri ex ea non potest, nec materia quidem  erit. Materia enim est, ex qua fit aliquid. Omne autem ex quo fit, quia recepit opificis manum, destruitur, et aliud esse incipit. Ergo quoniam finem habuit materia, tum cum factus est ex ea mundus, et initium quoque habuit. Nam quod destruitur, edificatum est; quod soluitur, alligatum; quod finitur, inceptum est. Si ergo ex commutatione ac fine materia colligitur habuisse principium, a quo alio fieri nisi a Deo potuit? Solus igitur Deus, qui factus non est, et idcirco destruere alia potest, ipse destrui non potest. Permanebit semper in eo quod fuit, quia non est aliunde generatus, nec ortus, nec natiuitas eius ex aliqua alia re pendet, que illum mutata dissoluat. Ex seipso est, ut in primo diximus libro ; et ideo talis est, qualem se esse uoluit, impassibilis,  immutabilis, incorruptus, beatus, eternus.

Iam uero illa conclusio, qua sententiam terminauit Tullius, multo absurdior. »Quod si materia, inquit, a Deo non est facta, nec terra quidem, et aqua, et er, et ignis a Deo factus est.« Quam callide periculum preteruolauit. Sic enim superius illud assumpsit, tanquam probatione non indigeret; cum id multo esset incertius quam illud propter quod assumptum est. Si non est, inquit, a Deo facta materia, nec mundus a Deo factus est. Ex falso maluit colligere, quod falsum est, quam ex uero, quod uerum. Et cum debeant incerta de certis probari, hic probationem sumpsit ex incerto, ad euertendum quod erat certum. Nam diuina Prouidentia effectum esse mundum  etiam inter philosophos pene uniuersos conuenit; id enim Pythagorei, Stoici, Peripatetici,  qui sunt principes omnis discipline.  [5Kb] Denique a primis illis septem sapientibus ad Socratem usque ac Platonem pro confesso et indubitato habitum est, donec unus multis post seculis extitit delirus Epicurus, qui auderet negare id quod est euidentissimum, studio scilicet inueniendi noua, ut nomine suo constitueret disciplinam. Et quia nichil noui potuit reperire: ut tamen dissentire a ceteris uideretur, uetera uoluit euertere. In quo illum circumlatrantes philosophi omnes coarguerunt. Certius est igitur mundum prouidentia instructum, quam materia prouidentiam conglobatam. Quare non oportuit putare, idcirco mundum non esse diuina prouidentia factum, quia materia eius diuina prouidentia facta non sit: sed quia mundus diuina prouidentia sit effectus, et  materiam esse factam diuinitus. Credibilius est enim materiam potius a Deo factam, quia Deus omnia potest, quam mundum a Deo non esse factum, quia sine mente, ratione, consilio nichil fieri potest. uerum hec non Ciceronis est culpa, sed secte. Cum enim suscepisset disputationem, qua deorum naturam tolleret, de qua philosophi garriebant, omnem diuinitatem ignorantia ueri putauit esse tollendam. Itaque deos potuit tollere, quia non erant. Cum autem prouidentiam diuinam, que est in uno Deo, conaretur euertere, quia contra ueritatem niti ceperat, deficientibus  argumentis, in hanc foueam necessario decidit, unde se extricare non posset. Hic ergo illum teneo herentem, teneo defixum, quo Lucilius, qui contra disserebat, obmutuit. Hic est ergo cardo rerum; hic uertuntur omnia. Explicet se Cotta, si potest, ex hac uoragine; proferat argumenta, quibus doceat semper fuisse materiam, quam nulla prouidentia effecerit. Ostendat, quomodo quidquam ponderosum et graue, aut esse potuerit sine auctore, aut immutari ualuerit, ac desierit esse, quod semper fuit, ut inciperet esse, quod numquam fuit. Que si docuerit, tum demum assentiar, ne mundum quidem diuina prouidentia constitutum; et tamen sic assentiar, ut aliis illum laqueis teneam. Eodem enim, quo nolet reuoluetur, ut dicat, et materiam de qua mundus est, et mundum  qui de materia est, natura extitisse: cum ego ipsam naturam Deum esse contendam. Nec enim potest facere mirabilia, id est maxima ratione constantia, nisi qui habet mentem, prouidentiam, potestatem. Ita fiet, ut Deus fecerit omnia, nec quidquam esse possit omnino, quod non originem a Deo traxerit.

At idem quoties Epicureus est, et non uult a Deo factum esse mundum, querere solet quibus manibus, quibus machinis, quibus uectibus, qua molitione hoc tantum opus fecerit. uideret fortasse, si eo tempore potuisset esse, quo fecit. Sed ne perspiceret  homo Dei opera,  [4Kb] noluit eum inducere in hunc mundum, nisi perfectis omnibus. Sed ne induci quidem poterat: quomodo enim subsisteret, cum fabricaretur desuper celum, terraque subter fundaretur; cum fortasse humida, uel nimiis rigoribus torporata concrescerent, uel igneis caloribus incocta et solidata durescerent? Aut quomodo uiueret, sole nondum instituto, nec frugibus, nec animalibus natis? Itaque necesse fuit hominem postremo fieri, cum iam mundo ceterisque rebus manus summa esset imposita. Denique sancte littere docent hominem fuisse ultimum Dei opus, et sic inductum fuisse in hunc mundum, quasi in domum iam paratam et instructam: illius enim causa facta sunt omnia. Idem etiam pete fatentur. Ouidius  perfecto  iam mundo, et uniuersis animalibus figuratis, hoc addidit:

Sanctius his animal, mentisque capacius alte
Deerat adhuc, et quod dominari in cetera posset;
Natus homo est.
Adeo nefas existimandum est ea scrutari, que Deus uoluit esse celata! uerum ille non audiendi aut discendi studio requirebat, sed refellendi; quia confidebat neminem id posse dicere. Quasi uero ex hoc putandum sit, non esse hec diuinitus facta, quia quomodo facta sint, non potest peruideri. An tu, si educatus in domo fabrefacta et ornata, nullam umquam fabricam uidisses, domum illam putasses non ab homine esse edificatam; quia, quomodo edificetur, ignorares? Idem profecto de domo quereres, quod nunc de mundo requiris; quibus manibus, quibus  ferramentis homo tanta esset opera molitus; maxime si saxa ingentia, immensa cementa, uastas columnas,  opus totum sublime et excelsum uideres, nonne hec tibi humanarum uirium modum uiderentur excedere, quia illa non tam uiribus quam ratione atque artificio facta esse nescires?

Quod si homo, in quo nichil perfectum est, tamen plus efficit ratione, quam uires eius exigue patiantur, quid est cur incredibile tibi esse uideatur, cum mundus dicitur factus a Deo, in quo, quia perfectus est, nec sapientia potest habere terminum, nec fortitudo mensuram? Opera ipsius uidentur oculis. Quomodo autem illa fecerit, ne mente quidem uidetur: quia, ut Hermes ait, mortale immortali, temporale perpetuo, corruptibile incorrupto propinquare non potest, id est propius accedere et intelligentia subsequi. Et ideo terrenum adhuc animal rerum celestium  perspectionem non capit, quia corpore quasi custodia septum tenetur, quominus soluto ac libero sensu cernat omnia. Sciat igitur quam inepte faciat, qui res inenarrabiles querit. Hoc est enim modum conditionis sue transgredi, nec intelligere, quousque homini liceat accedere. Denique cum aperiret homini ueritatem Deus, ea sola scire nos uoluit, que interfuit hominem scire ad uitam consequendam: que uero ad curiosam et profanam cupiditatem pertinebant, reticuit, ut arcana essent. Quid ergo queris, que nec potes scire, nec si scias, beatior fias? Perfecta est in homine sapientia, si et Deum esse unum, et ab ipso esse facta uniuersa cognoscat.



CAPUT X.  De mundo eiusque partibus, elementis et tempestatibus.

Nunc quoniam refutauimus eos qui de mundo et  de factore eius  [13Kb] Deo aliter sentiunt quam ueritas habet, ad diuinam mundi fabricam reuertamur, de qua in arcanis sancte religionis litteris traditur. Fecit igitur Deus primum omnium celum, et in sublime suspendit, quod esset sedes ipsius Dei conditoris. Deinde terram fundauit, ac celo subdidit, quam homo cum ceteris animalium generibus incoleret. Eam uoluit humore circumflui, et contineri. Suum uero habitaculum distinxit claris luminibus, et impleuit, sole scilicet, luneque orbe fulgenti, et astrorum micantium splendentibus signis adornauit; tenebras autem, quod est his contrarium, constituit in terra: nichil enim per se continet luminis, nisi accipiat a celo, in quo posuit lucem perennem, et superos, et uitam perpetuam, et contra in terra tenebras, et inferos,  et mortem. Tanto enim hec ab illis superioribus distant, quantum mala a bonis, et uitia a uirtutibus. Ipsius quoque terre binas partes contrarias inter se, diuersasque constituit, scilicet orientem, occidentemque: ex quibus oriens Deo accensetur; quia ipse luminis fons, et illustrator est rerum, et quod oriri nos faciat ad uitam sempiternam. Occidens autem conturbate illi praueque menti adscribitur, quod lumen abscondat, quod tenebras semper inducat, et quod homines faciat occidere atque interire peccatis. Nam sicut lux orientis est, in luce autem uite ratio uersatur; sic occidentis tenebre sunt: in tenebris autem, et mors, et interitus continetur. Deinde alteras partes eadem ratione dimensus est, meridiem ac septentrionem; que partes illis duabus societate  iunguntur. Ea enim, que est solis calore flagrantior, proxima est, et coheret orienti. At illa, que frigoribus et perpetuo gelu torpet, eiusdem est cuius extremus occasus. Nam sicut contrarie sunt lumini tenebre,  ita frigus calori. Ut igitur calor lumini est proximus, sic meridies orienti: ut frigus tenebris, ita plaga est septentrionalis occasui. Quibus singulis partibus suum tempus attribuit, uer scilicet orienti, estatem meridiane plage; occidentis autumnus est, septentrionis hyems. In his quoque duabus partibus, meridiana et septentrionali, figura uite et mortis continetur: quia uita in calore est, mors in frigore. Sicut autem calor ex igne est, ita frigus ex aqua. Secundum harum partium dimensionem, diem quoque fecit ac noctem, que spatia, et orbes temporum perpetuos ac uolubiles, quos uocamus annos, alterna per uices successione conficiant. Dies, quem primus oriens subministrat, Dei sit necesse est, ut omnia quecumque meliora sunt. Nox autem, quam  occidens extremus inducit, eius scilicet, quem Dei esse emulum diximus.

Que duo etiam in hoc prescius futurorum Deus fecit, ut ex iis, et uere religionis, et falsarum superstitionum imago quedam ostenderetur. Nam sicut sol, qui oritur in diem, licet sit unus, unde solem esse appellatum Cicero uult uideri , quod obscuratis sideribus, solus appareat, tamen quia uerum ac perfecte plenitudinis lumen est, et calore potissimo, et fulgore clarissimo illustrat omnia: ita in Deo, licet sit unus, et maiestas, et uirtus, et claritudo perfecta est. Nox autem, quam prauo illi antitheo dicimus attributam, eius ipsius multas et uarias religiones per similitudinem demonstrat. Quamuis enim stelle innumerabiles micare ac  radiare uideantur; tamen, quia non sunt plena ac solida lumina, nec caloris preferunt quidquam, nec tenebras multitudine sua uincunt. Duo igitur illa principalia inueniuntur, que diuersam et contrariam  sibi habent postestatem; calor et humor: que mirabiliter  [6Kb] Deus ad sustentanda et gignenda omnia excogitauit. Nam cum uirtus Dei sit in calore et igni, nisi ardorem uimque eius admixta humoris ac frigoris materia temperasset, nec nasci quidquam nec coherere potuisset, quin statim conflagratione interiret quidquid esse cepisset. Unde et philosophi quidam et pete discordi concordia mundum constare dixerunt: sed rationem penitus non uidebant. Heraclitus ex igne nata esse omnia dixit; Thales Milesius ex aqua. Uterque uidit aliquid: sed errauit tamen uterque, quod alterutrum si solum fuisset, neque aqua nasci ex igne potuisset, neque rursus ignis ex aqua. Sed est uerius, simul ex utroque permisto cuncta generari. Ignis quidem permisceri cum aqua non potest, quia sunt utraque inimica;  et si cominus uenerint, alterutrum quod superauerit, conficiat alterum necesse est: sed eorum substantie permisceri possunt. Substantia ignis, calor est; aque, humor. Recte igitur Ouidius:

Quippe ubi temperiem sumpsere humorque calorque,
Concipiunt, et ab his oriuntur cuncta duobus:
Cumque sit ignis aque pugnax, uapor humidus omnes
Res creat, et discors concordia fetibus apta est.
 Alterum enim quasi masculinum elementum est, alterum quasi femininum; alterum actiuum, alterum patibile. Ideoque a ueteribus institutum est, ut sacramento ignis et aque nuptiarum federa sanciantur, quod fetus animantium calore et humore corporentur, atque animentur ad uitam.

Cum enim constet omne animal ex anima et corpore, materia corporis in humore est, anime in calore: quod ex auium fetibus datur scire, quos crassi humoris plenos nisi opifex calor fouerit, nec humor potest corporari, nec corpus animari. Exulibus quoque ignis et aqua interdici solebat: adhuc enim uidebatur nefas, quamuis malos, tamen homines supplicio capitis afficere. Interdicto igitur usu earum rerum, quibus uita constat hominum, perinde  habebatur, ac si esset, qui eam sententiam exceperat, morte mulctatus. Adeo ista duo elementa prima sunt habita, ut nec ortum hominis, nec sine his uitam crediderint posse constare. Horum alterum nobis commune est cum ceteris animantibus, alterum soli homini datum. Nos enim quoniam celeste atque immortale animal sumus, igne utimur, qui nobis in  argumentum immortalitatis datus est, quoniam ignis e celo est: cuius natura, quia mobilis est, et sursum nititur, uite continet rationem. Cetera uero animalia, quoniam tota  [84Kb] sunt mortalia, tantummodo aqua utuntur, quod est elementum corporale atque terrenum. Cuius natura, quia mobilis est, ac deorsum uergens, figuram mortis ostendit. Ideo pecudes, neque in celum suspiciunt, neque religiones sentiunt, quoniam ab his usus ignis alienus est. Unde autem, uel quomodo Deus hec duo principalia, ignem et aquam, uel accenderit, uel eliquauerit, solus scire potest qui fecit.



CAPUT XI. De animantibus, homine, Prometheo, Deucalione, Parcis.

 Consummato igitur mundo, animalia uarii generis, dissimilibus formis, et magna et minora ut fierent, imperauit. Et facta sunt bina; id est diuersi sexus singula: ex quorum fetibus, et er, et terra, et maria completa sunt. Deditque his omnibus generatim Deus alimenta de terra, ut usui hominibus esse possent; alia nimirum ad cibos, alia uero ad uestitum: que autem magnarum sunt uirium, ut in excolenda terra iuuarent; unde dicta sunt iumenta. Ita rebus omnibus mirabili descriptione compositis, regnum  sibi eternum parare constituit, et innumerabiles animas procreare, quibus immortalitatem daret. Tum fecit ipsi sibi simulacrum sensibile, atque intelligens, id est ad imaginis sue formam, qua nichil potest esse perfectius: hominem figurauit ex limo terre; unde homo nuncupatus est, quod sit factus ex humo. Denique Plato humanam formam esse ait; et Sibylla, que dicit:

, .

De hac hominis fictione pete quoque, quamuis corrupte, tamen non aliter tradiderunt: namque hominem de luto a Prometheo factum esse dixerunt. Res eos non fefellit, sed nomen artificis. Nullas enim litteras ueritatis attigerant: sed que prophetarum  uaticinio tradita, in sacrario Dei continebantur, ea de fabulis et obscura opinione collecta et deprauata, ut ueritas a uulgo solet uariis sermonibus dissipata corrumpi, nullo non addente aliquid ad quod audierat, carminibus suis comprehenderunt; et hoc quidem inepte, quod tam mirabile tamque diuinum opificium homini dederunt. Quid enim opus fuit hominem de luto fingi, cum posset eadem ratione generari qua ipse Prometheus ex Iapeto natus est? qui si fuit homo, generare hominem potuit, facere non potuit. De diis autem illum non fuisse, pena eius in Caucaso  monte declarat.  [42Kb] Sed neque patrem ipsius Iapetum, patruumque Titana quisquam deos nuncupauit, quia regni sublimitas penes Saturnum solum fuit, per quam diuinos honores cum omnibus suis posteris consecutus est. Multis argumentis hoc figmentum petarum coargui potest. Factum esse diluuium ad perdendam tollendamque ex orbe terre malitiam, constat inter omnes. Idem enim et philosophi, pete , scriptoresque rerum antiquarum loquuntur; in eoque maxime cum prophetarum sermone consentiunt. Si ergo cataclysmus ideo factus est, ut malitia, que per nimiam multitudinem increuerat, perderetur, quomodo fictor hominis Prometheus fuit? cuius filium Deucalionem iidem ipsi ob iustitiam solum esse dicunt seruatum. Quomodo unus  gradus, et una progenies, orbem terre tam celeriter potuit hominibus implere? Sed uidelicet hoc quoque sic corruperunt, ut illud superius; cum ignorarent, in quo tempore cataclysmus sit factus in terra, et quis ob iustitiam meruerit, genere humano pereunte, saluari, et quomodo, aut cum quibus seruatus sit: que omnia prophetice littere docent. Apparet ergo falsum esse quod de opificio Promethei narrant.

uerum quia petas dixeram  non omnino mentiri solere, sed figuris inuoluere, et obscurare que dicant, non dico esse mentitos, sed  primum omnium Promethea simulacrum hominis formasse de pingui et molli luto, ab eoque primo natam esse artem, et statuas, et simulacra fingendi; siquidem Iouis temporibus fuit, quibus primum templa constitui, et noui deorum cultus esse ceperunt. Sic ueritas fucata mendacio est; et illud, quod a Deo factum ferebatur, homini, qui opus diuinum imitatus est, etiam cepit adscribi. Ceterum fictio ueri ac uiui hominis e limo Dei est. Quod Hermes quoque tradidit: qui non tantum hominem ad imaginem Dei factum esse dixit a Deo; sed etiam illud explanare tentauit, quam subtili ratione singula queque in corpore hominis membra formauerit, cum eorum nichil sit quod non tantumdem ad usus necessitatem, quantum ad pulchritudinem ualeat. Id uero etiam  stoici, cum de prouidentia disserunt, facere conantur; et secutus eos Tullius pluribus quidem locis. Sed tamen materiam tam copiosam et uberem strictim contingit; quam ego nunc idcirco pretereo, quia nuper proprium de ea re librum ad Demetrianum auditorem meum scripsi. Illud hoc loco preterire non possum, quod errantes philosophi quidam aiunt, homines, ceteraque animalia sine ullo artifice orta esse de terra; unde illud uirgilianum est:

   uirumque
Terrea progenies duris caput extulit aruis.
 Et ii maxime fuerunt in ea sententia qui esse prouidentiam negant. Nam stoici animantium fabricam diuine solertie tribuunt. Aristoteles autem labore se  [5Kb] ac molestia liberauit, dicens semper mundum fuisse; itaque et humanum genus, et cetera que in eo sunt, initium non habere, sed fuisse semper, ac semper fore. Sed cum uideamus singula queque animalia, que ante non fuerant, incipere esse, et esse desinere, necesse est totum genus aliquando esse cepisse, et aliquando desiturum esse, quia ceperit.

Omnia enim tribus temporibus contineri necesse est, preterito, presenti, futuro. Preteriti est origo, presentis substantia, futuri dissolutio. Que omnia in singulis hominibus apparent, et incipimus enim, cum nascimur; et sumus, cum uiuimus; et desinimus, cum interimus. Unde etiam tres Parcas esse uoluerunt;  unam, que uitam hominibus ordiatur; alteram, que contexat; tertiam, que rumpat ac finiat. In toto autem genere hominum, quia solum presens tempus apparet, ex eo tamen et preteritum, id est, origo colligitur; et futurum, id est, dissolutio. Nam quoniam est, apparet aliquando cepisse ; et quia cepit, apparet quandoque desiturum. Nec enim potest id totum esse immortale, quod ex mortalibus constat. Nam sicut uniuersi per singulos interimus, fieri potest, ut aliquo casu omnes simul; uel sterilitate  terrarum, que accidere particulatim solet; uel pestilentia ubique diffusa, que singulas urbes atque regiones plerumque populatur; uel incendio in orbem misso, quale iam fuisse sub Phetonte dicitur; uel diluuio aquarum, quale sub Deucalione traditur, cum preter unum hominem genus omne deletum est. Quod diluuium si casu accidit, profecto potuit accidere, ut et unus ille, qui superfuit, interiret. Si autem diuine prouidentie nutu, quod negari non potest, ad reparandos homines reseruatus est, apparet in Dei potestate esse, uel uitam, uel interitum generis humani. Quod si potest occidere in totum, quia per partes occidit, apparet aliquando esse ortum; et ut fragilitas initium, sic declarat et terminum. Que si uera sunt, non poterit defendere Aristoteles, quominus habuerit et mundus ipse principium. Quod si Aristoteli  Plato et Epicurus extorquent, et Platoni et Aristoteli, qui semper fore mundum putauerunt, licet sint eloquentes, ingratis tamen idem Epicurus eripiet, quia sequitur, ut habeat et finem. Sed hec in ultimo libro pluribus. Nunc ad hominis originem recurramus.



CAPUT XII. Quod animalia non sponte nata sint, sed dispositione diuina, cuius fecisset nos conscios Deus, si scire expediret.

Aiunt certis conuersionibus celi, et astrorum motibus  maturitatem quamdam extitisse animalium serendorum; itaque terram nouam, semen genitale retinentem, folliculos ex se quosdam in uterorum similitudinem protulisse, de quibus Lucretius:

Crescebant uteri terre radicibus apti;
 [3Kb] eosque, cum maturassent, natura cogente ruptos, animalia tenera profudisse. Deinde terram ipsam humore quodam, qui esset lacti similis, exuberasse, eoque alimento animantes esse nutritas. Quomodo igitur uim frigoris aut caloris ferre aut uitare potuerunt, aut omnino nasci, cum sol exureret, frigus astringeret? Non erant, inquiunt, in principio mundi hyems nec estas, sed perpetua temperies, et uer equabile. Cur ergo nichil horum fieri etiamnunc uidemus? Quia semel, aiunt, fieri necessarium fuit, ut  animalia nascerentur; postquam uero esse ceperunt, concessa his facultate generandi, et terra parere desiit, et temporis conditio mutata est. O quam facile est mendacia redarguere! Primum, quod nichil potest esse in hoc mundo, quod non sic permaneat, ut cepit. Nec enim sol, et luna, et astra tunc non erant, aut cum essent, meatus non habebant, ac non diuina moderatio, que cursus eorum temperat et gubernat, cum ipsis simul ceperit. Deinde quod si ita sit, ut dicunt, prouidentiam esse necesse est; et in idipsum incidunt, quod maxime fugiunt. Nondum enim natis animalibus, aliquis utique prouidit, ut nascerentur, ne orbis terre desertus, atque incultus horreret. Ut autem de terra sine officio parentum nasci possent, necesse est magna ratione esse prouisum; deinde ut  humor ille concretus de terra in uarias imagines corporum fingeretur; item ut e folliculis, quibus tegebantur, accepta uiuendi, sentiendique ratione, tamquam ex aluo matrum profunderentur, mira inextricabilisque prouisio est. Sed putemus id quoque casu accidisse: illa certe que sequuntur, fortuita esse non possunt; ut terra continuo lacte manaret, ut eris temperies esset equalis. Que si constat idcirco esse  facta, ut animalia recens edita, uel haberent alimentum, uel non haberent periculum, necesse est, ut aliquis diuina nescio qua ratione prouiderit.

Quis autem potest prouidere, nisi Deus? uideamus tamen an id ipsum, quod dictitant, fieri potuerit: ut homines nascerentur e terra. Si consideret aliquis quandiu, et quibus modis educetur infans, intelliget profecto non potuisse terrigenas illos pueros sine ullo educatore nutriri. Fuit enim necesse quampluribus mensibus iacere proiectos, donec confirmatis neruis mouere se, locumque mutare possent: quod uix intra unius anni spatium fieri potest. Iam uide utrumne infans eodem modo, et eodem loco quo est effusus, iacere per multos menses ualuerit, ac non et humore illo terre, quem alimenti gratia ministrabat,  et sui corporis purgamentis in unum mixtis obrutus corruptusque moreretur. Itaque nullo modo fieri potest, quin ab aliquo fuerit educatus; nisi forte animalia omnia non tenera nata sunt, sed excreta: quod ut dicerent, numquam uenit illis in mentem. Omnis ergo illa ratio impossibilis, et uana est: si tamen ratio dici potest, qua id agitur ut nulla sit ratio. Qui enim dicit omnia sua sponte esse nata, nichilque diuine prouidentie tribuit, hic profecto rationem non asserit, sed euertit. Quod si neque quidquam fieri sine ratione, neque nasci potest, apparet diuinam esse prouidentiam, cuius est proprium quod dicitur ratio. Deus igitur rerum omnium machinator fecit hominem. Quod Cicero, quamuis expers celestium litterarum, uidit tamen; qui libro de Legibus  primo hoc idem tradidit, quod prophete, cuius uerba subieci: »Hoc animal prouidum, sagax, multiplex, acutum, memor, plenum rationis et consilii, quem uocamus hominem, preclara quadam conditione generatum esse a supremo Deo; solum est enim ex tot animantium generibus atque naturis, particeps rationis et cogitationis, cum cetera sint omnia expertia.« uidesne hominem, quamuis longe a ueritatis  notitia remotum, tamen, quoniam imaginem sapientie tuebatur, intellexisse non nisi a Deo hominem potuisse generari? Sed tamen diuinis  [68Kb] opus est testimoniis, ne minus humana sufficiant. Sibylla hominem Dei opus esse testatur:

,
,
.
Eadem sancte littere continent. Deus ergo ueri patris officio functus est. Ipse corpus effinxit; ipse animam qua spiramus infudit. Illius est totum, quidquid sumus. Quomodo id fecerit, si nos oporteret scire, docuisset, sicut docuit cetera que cognitionem nobis, et pristini erroris et ueri luminis attulerunt.



CAPUT XIII.  Quare duo sexus in homine: quid sit mors eius prima, quid secunda; et de primorum parentum culpa et pena.

Cum ergo marem ad similitudinem suam primum finxisset, tum etiam feminam configurauit ad ipsius hominis effigiem, ut duo inter se permisti sexus propagare sobolem possent, et omnem terram multitudine opplere. In ipsius autem hominis fictione illarum duarum materiarum, quas inter se diximus esse contrarias, ignis et aque, conclusit perfecitque rationem. Ficto enim corpore, spirauit ei animam de uitali fonte spiritus sui, qui est perennis, ut ipsius  mundi ex contrariis constantis elementis similitudinem gereret. Constat enim ex anima et corpore, id est, quasi e celo et terra: quandoquidem anima, qua uiuimus, uelut e celo, oritur a Deo, corpus e terra, cuius e limo diximus esse formatum.

Empedocles, quem nescias utrumne inter petas, an inter philosophos numeres, quia de rerum natura uersibus scripsit, ut apud Romanos Lucretius et uarro, quatuor elementa constituit, id est, ignem, erem, aquam, et terram; fortasse Trismegistum secutus, qui nostra corpora ex his quatuor elementis constituta esse dixit a Deo: habere namque in se aliquid ignis, aliquid eris, aliquid aque, aliquid terre; et neque ignem esse, neque erem, neque aquam, neque terram: que quidem falsa non sunt. Nam terre  ratio in carne est; humoris, in sanguine; eris, in spiritu; ignis, in calore uitali. Sed neque sanguis a corpore secerni potest, sicut humor a terra; neque calor uitalis a spiritu, sicut ignis ab ere: adeo rerum omnium duo sola reperiuntur elementa, quorum omnis ratio in nostri corporis fictione conclusa est. Ex rebus igitur diuersis ac repugnantibus homo factus est, sicut ipse mundus ex luce ac tenebris, ex uita et morte: que duo inter se pugnare in homine precepit, ut si anima superauerit, que ex Deo oritur, sit immortalis, et in perpetua luce uersetur; si autem corpus uicerit animam, ditionique subiecerit, sit in tenebris sempiternis, et in morte. Cuius non ea  uis est, ut iniustas animas extinguat  [22Kb] omnino, sed ut puniat in eternum.

Eam penam secundam mortem nominamus, que est et ipsa perpetua, sicut et immortalitas. Primam sic definimus: Mors est nature animantium dissolutio; uel ita: Mors est corporis animeque seductio. Secundam uero sic: Mors est eterni doloris perpessio; uel ita: Mors est animarum pro meritis ad eterna supplicia damnatio. Hec mutas pecudes non attingit, quarum anime non ex Deo constantes, sed ex communi ere, morte soluuntur. In hac igitur societate celi atque terre, quorum effigies in homine expressa est, superiorem partem tenent ea que sunt Dei, anima scilicet, que dominium corporis habet; inferiorem autem ea que sunt diaboli, corpus utique:  quod quia terrenum est, anime debet esse subiectum, sicut terra celo. Est enim quasi uasculum, quo tamquam domicilio temporali spiritus hic celestis utatur. Utriusque officia sunt, ut hoc, quod est ex celo et Deo, imperet, illud uero, quod ex terra est  et diabolo, seruiat. Quod quidem non fugit hominem nequam Sallustium, qui ait: Sed omnis nostra uis in animo et corpore sita est; animi imperio, corporis seruitio magis utimur. Recte, si ita uixisset, ut locutus est. Seruiuit enim fedissimis uoluptatibus, suamque ipse sententiam uite prauitate dissoluit. Quod si anima ignis est, ut ostendimus , in celum debet eniti, sicuti ignis, ne extinguatur, hoc est ad immortalitatem, que in celo est. Et sicut ardere, ac uiuere non potest ignis, nisi aliqua pingui materia teneatur, in qua habeat alimentum: sic anime materia et cibus est sola iustitia, qua tenetur ad uitam. Post hec Deus hominem, qua exposuri ratione generatum, posuit in paradiso , id est, in horto fecundissimo, et amenissimo: quem in  partibus Orientis omni genere ligni arborumque conseuit, ut ex earum uariis fructibus aleretur, expersque omnium laborum, Deo patri summa deuotione seruiret.

Tum dedit ei certa mandata: que si obseruasset,  immortalis maneret,  [15Kb] si transcendisset, morte afficeretur. Id autem preceptum fuit, ut ex arbore una, que erat in medio paradisi, non gustaret, in qua posuerat intelligentiam boni et mali. Tum criminator ille inuidens operibus Dei, omnes fallacias et calliditates suas ad decipiendum hominem intendit, ut ei adimeret immortalitatem. Et primo mulierem dolo illexit, ut uetitum cibum sumeret; et per eam ipsi quoque homini persuasit, ut transcenderet Dei legem. Percepta igitur scientia boni et mali, pudere eum nuditatis sue cepit, absconditque se a facie Dei, quod antea non solebat. Tum Deus eiecit hominem de paradiso, sententia in peccatorem lata, ut  uictum sibi labore conquireret, ipsumque paradisum  igni circumuallauit, ne homo posset accedere, donec summum iudicium faciat in terra, et iustos uiros cultores suos in eumdem locum reuocet, morte sublata; sicut sacre uoces docent, et Sibylla Erythrea , cum dicit:

,
,
.
uerum quoniam hec extrema sunt, in extrema operis huius parte tractabimus. Nunc ea, que prima sunt, explicemus. Mors itaque secuta est hominem secundum Dei sententiam; quod etiam Sibylla in carmine  suo docet, dicens:

  [95Kb]
,
, .
Sic facta hominis uita est temporaria: sed tamen longa, que in mille annos propagaretur. Quod diuinis litteris proditum, et per omnium scientiam publicatum cum uarro non ignoraret, argumentari nisus est cur putarentur antiqui mille annos uictitasse. Ait enim, apud Aegyptios pro annis menses haberi, ut non solis per XII signa circuitus faciat annum, sed luna, que orbem illum signiferum 30 dierum spatio lustrat: quod argumentum perspicue falsum est. Nemo enim tunc millesimum annum transgressus est. Nunc uero qui ad centesimum perueniunt, quod fit sepissime, mille certe ac ducentis mensibus uiuunt. Et auctores idonei tradunt, ad centum et uiginti annos  perueniri solere. Sed quia ignorabat uarro, cur aut quando uita hominis esset diminuta, ipse diminuit; cum sciret mille et quadringentis mensibus posse uiuere hominem.



 CAPUT XIu. De Ne uini inuentore: qui primi scientiam astrorum habuerint, ac de ortu falsarum religionum.

Deus autem postea, cum uideret orbem terre malitia et sceleribus oppletum, statuit humanum genus diluuio perdere: set tamen ad multitudinem reparandam delegit unum, quod, corruptis omnibus, singulare iustitie supererat exemplum. Hic cum sexcentorum esset annorum, fabricauit arcam, sicut preceperat ei Deus, in qua ipse, cum coniuge, ac tribus filiis totidemque nuribus seruatus est, cum aqua uniuersos montes altissimos operuisset. Deinde orbe siccato, execratus iniustitiam prioris seculi Deus, ne  rursus longitudo uite causa esset excogitandorum malorum, paulatim per singulas progenies diminuit hominis etatem, atque in centum et uiginti annis metam collocauit, quam transgredi non liceret. Ille  uero, cum egressus esset ex arca,  [33Kb] ut sancte littere docent, terram studiose coluit, atque uineam sua manu seuit. Unde arguuntur qui auctorem uini Liberum putant. Ille enim non modo Liberum, sed etiam Saturnum, atque Uranum multis antecessit etatibus. Qua ex uinea cum primum fructum cepisset, letus factus, bibit usque ad ebrietatem, iacuitque nudus. Quod cum uidisset unus ex filiis, cui nomen fuit Cham, non texit patris nuditatem: sed egressus, etiam fratribus indicauit. At illi sumpto pallio, intrauerunt auersis uultibus, patremque texerunt. Que cum facta recognouisset pater, abdicauit atque expulit filium. At ille, profugus, in eius terre parte consedit, que nunc Arabia nominatur; eaque terra de nomine eius Chanaan dicta est, et posteri eius Chananei.  Hec fuit prima gens, que Deum ignorauit; quoniam princeps eius et conditor cultum Dei a patre  non accepit, maledictus ab eo: itaque ignorantiam diuinitatis minoribus suis reliquit.

Ab hac gente, proximi quique populi, multitudine increscente, fluxerunt. Ipsius autem patris posteri, Hebrei dicti, penes quos religio Dei resedit. Sed et ab his postea, multiplicato in immensum numero, cum eos angustie locorum suorum capere non possent, tum adolescentes uel missi a parentibus, uel sua sponte, cum rerum penuria cogeret, profugi, ad querendas sibi nouas sedes, huc atque illuc dispersi, omnes insulas, et orbem totum replerunt; et a stirpe sancte radicis auulsi, nouos sibi mores, ac instituta pro arbitrio condiderunt. Sed omnium primi, qui Aegyptum occupauerunt, celestia suspicere atque adorare ceperunt. Et quia neque domiciliis tegebantur  propter eris qualitatem, nec ullis in ea regione nubibus subtexitur celum, cursus siderum, et  defectus  [6Kb] notauerunt, dum ea sepe uenerantes, curiosius atque liberius intuerentur. Postea deinde potentificas animalium figuras, quas colerent, commenti sunt, quibusdam prodigiis inducti: quorum mox auctores aperiemus. Ceteri autem, qui per terram dispersi fuerunt, admirantes elementa mundi, celum, solem, terram, male, sine ullis imaginibus ac templis uenerabantur, et his sacrificia in aperto celebrabant; donec processu temporum, potentissimis regibus templa et simulacra fecerunt; eaque uictimis et odoribus colere instituerunt; sic aberrantes a notitia dei gentes esse ceperunt. Errant igitur, qui deorum cultus ab exordio rerum fuisse contendunt, et priorem esse gentilitatem, quam Dei religionem: quam putant posterius inuentam, quia fontem atque originem  ueritatis ignorant. Nunc ad principium mundi reuertamur.



 CAPUT Xu. De inquinatione angelorum, et duobus generibus demonum.

Cum ergo numerus hominum cepisset increscere, prouidens Deus ne fraudibus suis diabolus, cui ab initio terre dederat potestatem, uel corrumperet homines, uel disperderet, quod in exordio fecerat, misit angelos ad tutelam cultumque generis humani: quibus quia liberum arbitrium erat datum, precepit, ante omnia, ne, terre contagione maculati, substantie celestis amitterent dignitatem. Scilicet id eos facere prohibuit, quod sciebat esse facturos, ut ueniam sperare non possent. Itaque illos cum hominibus commorantes dominator ille terre fallacissimus consuetudine  ipsa paulatim ad uitia pellexit, et mulierum congressibus inquinauit. Tum in celum ob peccata, quibus  se immerserant, non recepti, ceciderunt in terram. Sic eos diabolus ex angelis Dei suos fecit satellites, ac ministros. Qui autem sunt ex his procreati, quia neque angeli, neque homines fuerunt,  [96Kb] sed mediam quamdam naturam gerentes , non sunt ad inferos recepti, sicut in celum parentes eorum. Ita duo genera demonum facta sunt, unum celeste, alterum terrenum. Hi sunt immundi spiritus, malorum, que geruntur, auctores, quorum idem diabolus est princeps. Unde Trismegistus illum uocat. Demonas autem grammatici dictos aiunt, quasi , id est, peritos, ac rerum scios, hos enim putant deos esse. Sciunt illi quidem futura multa , sed non omnia, quippe quibus penitus consilium Dei scire non liceat: et ideo  solent responsa in ambiguos exitus temperare. Eos pete et sciunt esse demonas, et loquuntur. Hesiodus ita tradit:

 ,
, , .

Quod idcirco dictum est, quoniam custodes eos humano generi Deus miserat: sed ipsi, cum sint perditores hominum, custodes tamen se uideri uolunt, ut ipsi colantur, et Deus non colatur. Philosophi quoque de his disserunt. Nam Plato etiam naturas eorum in Symposio exprimere conatus est. Et Socrates esse circa se assiduum demona loquebatur, qui sibi puero adhesisset, cuius arbitrio et nutu sua uita regeretur. Magorum quoque ars omnis ac potentia horum aspirationibus constat, a quibus inuocati, uisus hominum prestigiis obcecantibus fallunt; ut non uideant ea que sunt, et uidere se putent illa que non sunt. Hi, ut dico, spiritus contaminati  ac perditi per omnem terram uagantur, et solatium perditionis sue perdendis hominibus operantur. Itaque omnia insidiis, fraudibus, dolis, erroribus complent; adherent enim singulis hominibus, et omnes  ostiatim domos occupant, ad sibi geniorum nomen  [285Kb] assumunt: sic enim latino sermone demonas interpretantur. Hos in suis penetralibus consecrant: his quotidie merum profundunt; et scientes, demonas uenerantur, quasi terrestre deos, et quasi depulsores malorum, que ipsi faciunt et irrogant. Qui quoniam sunt spiritus tenues, et incomprehensibiles, insinuant se corporibus hominum, et occulte in uisceribus operati, ualetudinem uitiant, morbos citant, somniis animos terrent, mentes furoribus quatiunt, ut homines his malis cogant ad eorum auxilia decurrere.



 CAPUT XuI. Demones nichil posse in eos qui in fide solidati sunt.

Quarum omnium fallaciarum ratio expertibus ueritatis obscura est. Prodesse enim eos putant, cum nocere desinunt, qui nichil aliud possunt quam nocere. Dicat fortasse aliquis, colendos esse ergo, ne noceant, siquidem possunt nocere. Nocent illi quidem, sed iis, a quibus timentur, quos manus Dei potens et excelsa non protegit, qui profani sunt a sacramento ueritatis. Iustos autem, id est cultores Dei, metuunt, cuius nomine adiurati de corporibus excedunt: quorum uerbis, tanquam flagris uerberati, non modo demonas se esse confitentur, sed etiam nomina sua edunt, illa, que in templis adorantur,  et quod plerumque coram cultoribus suis faciunt;  [58Kb] non utique in opprobrium religionis et honoris sui, quia nec Deo per quem adiurantur, nec iustis, quorum uoce torquentur, mentiri possunt. Itaque maximis, sepe ululatibus editis, uerberari se et ardere, et iam iamque exire proclamant: tantum habet Dei cognitio ac iustitia potestatis! Cui ergo nocere possunt, nisi iis, quos habent in sua potestate? Denique affirmat eos Hermes, qui cognouerint Deum, non tantum ab incursibus demonum tutos esse, uerum etiam ne fato quidem teneri. inquit, , . . Quid sit autem , alio loco his uerbis testatur, dicens:  . Asclepius quoque auditor eius, eamdem sententiam latius explicauit in illo sermone perfecto, quem scripsit ad regem. Uterque uero demonas esse affirmat inimicos et uexatores hominum; quos ideo Trismegistus appellat: adeo non ignorauit ex celestibus deprauatos, terrenos esse cepisse.



CAPUT XuII. Astrologiam, aruspicinam et similes artes esse demonum inuenta.

Eorum inuenta sunt astrologia, et aruspicina, et auguratio, et ipsa que dicuntur oracula, et necromantia, et ars magica, et quiquid preterea malorum exercent homines, uel palam, uel occulte. Que  omnia per se falsa sunt, ut Sibylla Erythrea testatur:

. . . . . .  [29Kb] ,
.
Sed iidem ipsi auctores presentia sua faciunt, ut uera esse credantur. Ita hominum credulitatem mentita diuinitate deludunt, quod illis uerum aperire non expedit. Hi sunt qui imagines, et simulacra fingere docuerunt; qui, ut hominum mentes a cultu ueri Dei auerterent, et fictos mortuorum regum uultus, et ornatos exquisita pulchritudine statui consecrarique fecerunt, et illorum sibi nomina, quasi personas aliquas, induerunt. Sed eos magi, et ii quos uere maleficos uulgus appellat, cum artes suas execrabiles exercent, ueris suis nominibus cient, illis celestibus, que in litteris sanctis leguntur. Hi porro incesti  ac uagi spiritus, ut turbent omnia, et errores humanis pectoribus offundant, serunt ac miscent falsa cum ueris. Ipsi enim celestes multos esse finxerunt, unumque omnium regem Iouem; eo quod multi sunt spiritus angelorum in celo, et unus parens ac dominus omnium Deus: sed ueritatem mentitis nominibus inuolutam ex oculis abstulerunt.

Nam Deus, ut principio docui , neque nomine, cum solus sit, eget; neque angeli, cum sint immortales, dici se deos aut patiuntur, aut  uolunt: quorum unum solumque officium est, seruire nutibus Dei, nec omnino quidquam nisi iussu facere. Sic enim mundum regi a Deo dicimus, ut a rectore prouinciam: cuius apparitores nemo socios esse in regenda prouincia dixerit, quamuis illorum ministerio res geratur. Et hi tamen possunt aliquid preter iussa rectoris, per ipsius ignorantiam, que est conditionis humane. Ille autem preses mundi, et rector uniuersi, qui scit omnia, cuius diuinis oculis nichil septum est, solus habet rerum omnium cum filio potestatem; nec est in angelis quidquam, nisi parendi necessitas. Itaque nullum sibi honorem tribui uolunt, quorum omnis honor in Deo est. Illi autem, qui desciuerunt a Dei ministerio, quia sunt ueritatis inimici, et preuaricatores Dei, nomen sibi et cultum deorum uindicare conantur; non quo ullum  honorem desiderent , nec ut Deo noceant, cui noceri non potest: sed ut hominibus, quos nituntur a cultu et notitia uere maiestatis auertere, ne immortalitatem adipisci possint, quam ipsi sua nequitia perdiderunt. Offundunt itaque tenebras, et ueritatem caligine obducunt, ne dominum, ne patrem suum norint; et ut illiciant facile, in templis se occulunt, et sacrificiis omnibus presto adsunt, eduntque sepe prodigia, quibus obstupefacti homines, fidem commodent simulacris diuinitatis ac  numinis. Inde est, quod ab augure  [19Kb] lapis nouacula incisus est; quod Iuno ueiensis migrare se Romam uelle respondit; quod Fortuna muliebris periculum denuntiauit; quod Claudie manum nauis secuta est; quod in sacrilegos et Iuno nudata, et Locrensis Proserpina, et Ceres Milesia uindicauit; et Hercules de Appio, et Iupiter de Atinio, et Minerua de Cesare. Hinc, quod serpens urbem Romam pestilentia liberauit Epidauro accersitus. Nam illuc ipse in figura sua sine ulla dissimulatione perlatus est; siquidem legati ad eam rem missi, draconem secum mire magnitudinis aduexerunt.

In oraculis autem uel maxime fallunt, quorum prestigias profani a ueritate intelligere non possunt: ideoque ab illis attribui putant, et imperia, et uictorias,  et opes, et euentus prosperos rerum; denique ipsorum nutu sepe rempublicam periculis imminentibus liberatam: que pericula, et responsis denuntiauerunt, et sacrificiis placati auerterunt. Sed omnia ista fallacie sunt. Nam cum dispositiones Dei presentiant, quippe qui ministri eius fuerunt, interponunt  se in his rebus, ut quecumque a Deo uel facta sunt, uel fiunt, ipsi potissimum facere, aut fecisse uideantur. Et quoties alicui populo uel urbi, secundum Dei statutum boni quid impendet, illi se id facturos uel prodigiis, uel somniis, uol oraculis pollicentur, si sibi templa, si honores, si sacrificia tribuantur: quibus datis, cum illud acciderit, quod necesse est, summam sibi pariunt uenerationem. Hinc templa deuouentur, et noue imagines consecrantur, mactantur greges hostiarum. Sed cum hec facta sunt, nichilominus tamen et uita, et salus eorum qui hec fecerint, immolantur. Quoties autem pericula impendent, ob aliquam ineptam et leuem causam se profitentur iratos: sicut Iuno uarroni, quod formosum puerum intensa Iouis ad excuuias tenendas  collocarat; et ob hanc causam Romanum nomen apud Cannas pene deletum est. Quod si Iuno alterum Ganymedem uerebatur, cur iuuentus Romana luit penas? uel si dii tantummodo duces curant, ceteram multitudinem negligunt, cur uarro solus euasit, qui  hoc fecit, et Paulus,  [14Kb] qui nichil meruit, occisus est? uidelicet nil tunc Romanis accidit

. . . . . Fatis Iunonis inique,
cum Annibal duos exercitus populi Romani, et astu, et uirtute confecit. Nam Iuno audere non poterat, aut Carthaginem defendere, ubi arma eius et currus fuit, aut Romanis nocere, quia

. . . . . Progeniem Troiano a sanguine duci
Audierat, Tyrias olim que uerteret arces.

Sed illorum sunt isti lusus, qui sub nominibus mortuorum delitescentes, uiuentibus plagas tendunt. Itaque siue illud periculum, quod imminet uitari potest, uideri uolunt id placati auertisse; siue non potest, id agunt, ut propter illorum contemptum accidisse uideatur. Ita sibi apud homines, qui eos  nesciunt, auctoritatem, ac timorem pariunt. Hac uersutia, et his artibus, notitiam ueri ac singularis Dei apud omnes gentes inueterauerunt. Suis enim uitiis perditi, seuiunt, et grassantur, ut perdant. Idcirco etiam humanas hostias excogitauerunt ipsi hostes humani generis, ut quam multas deuorarent animas.



CAPUT XuIII. De Dei patientia et ultione, demonum cultu, et falsis religionibus.

Dicet aliquis: Cur Ergo Deus hec fieri patitur, nec tam malis succurrit erroribus? Ut mala cum bonis pugnent; ut uitia sint aduersa uirtutibus; ut habeat alios, quos puniat; alios, quos honoret. Ultimis enim temporibus statuit de uiuis ac mortuis  iudicare: de quo iudicio mihi erit in ultimo libro  disputatio. Differt ergo, donec ueniat temporum finis, quo effundat iram suam in potestate ac uirtute celesti, sicut

. . . . . . uatum predicta piorum
Terribili monitu horrificant.
Nunc autem patitur homines errare, -et aduersum se quoque impios esse, ipse iustus, et mitis, et patiens. Nec enim fieri potest, ut non is, in quo perfecta sit uirtus, sit etiam perfecta patientia. Unde quidam putant, ne irasci quidem Deum omnino, quod affectibus, qui sunt perturbationes animi, subiectus non sit; quia fragile est omne animal quod afficitur et commouetur. Que persuasio ueritatem, atque religionem funditus tollit. Sed seponatur interim locus hic nobis de ira Dei disserendi, quod et  uberior est materia, et opere proprio  latius exequenda. Illos ergo nequissimos spiritus quisquis ueneratus fuerit, et secutus, neque celo, neque luce potietur, que sunt Dei: sed in illa decidet, que in distributione rerum attributa esse ipsi malorum principii disputauimus; in tenebras scilicet, et inferos, et suplicium sempiternum.

Docui religiones deorum triplici modo uanas esse: uno, quod simulacra ista, que coluntur, effigies sint hominum mortuorum; esse autem peruersum et incongruens, ut simulacrum hominis a simulacro Dei colatur: colit enim quod est deterius et imbecillius; tum inexpiabile facinus esse, deserere uiuentem, ut defunctorum monimentis seruias, qui nec uitam, nec lucem dare cuiquam possunt, qua ipsi carent; nec esse  alium quemquam Deum, preter unum, cuius iudicio  ac potestati omnis anima subiecta sit. Altero,  [18Kb] quod ipse imagines sacre, quibus inanissimi homines seruiunt, omni sensu carent, quoniam terra sint. Quis autem non intelligat, nefas esse rectum animal curuari, ut adoret terram? que idcirco pedibus nostris subiecta est, ut calcanda nobis, non adoranda sit, qui sumus ideo excitati ex ea, statumque sublimem preter ceteras animantes accepimus, ut non reuoluamur deorsum, nec hunc celestem uultum proiiciamus ad terram; sed oculos eo dirigamus, quo illos nature sue conditio dixerit, nichilque aliud adoremus, nichil colamus, nisi solius artificis parentisque nostri unicum numen: qui propterea hominem rigidum figurauit, ut sciamus, nos ad superna et celestia prouocari. Tertio, quod spiritus, qui presunt ipsis  religionibus, condemnati et abiecti a Deo, per terram uolutentur: qui non tantum nichil prestare cultoribus suis possint, quoniam rerum potestas penes unum est, uerum etiam mortiferis eos illecebris et erroribus perdant; quoniam hoc illis quotidianum sit opus, tenebras hominibus obducere, ne queratur ab illis uerus Deus. Non igitur colendi sunt, quia sententie Dei subiacent. Est enim piaculum maximum, addicere se potestati eorum, quibus, si iustitiam sequare, potentior esse possis, et eos adiuratione diuini nominis expellere, ac fugare. Quod si apparet, religiones istas tot modis esse uanas, quibus docui, manifestum est  eos qui uel mortuis supplicant, uel terram uenerantur, uel spiritibus impuris animas suas mancipant, rationem hominum non tenere, eosque impietatis ac sceleris sui supplicia pensuros, qui rebelles aduersus parentem generis humani Deum, susceptis inexpiabilibus sacris fas omne uiolauerint.



CAPUT XIX. De simulacrum et terrenarum rerum cultu.

Quicumque igitur sacramentum hominis tueri, rationemque nature sue nititur obtinere, ipse se ab humo suscitet, et erecta mente oculos suos tendat in celum: non sub pedibus querat Deum, nec a uestigiis suis eruat quod adoret ; sed  querat in sublimi, querat in summo; quia nichil potest homine maius esse, nisi quod fuerit supra hominem; Deus autem maior est homine; supra ergo, non infra est, nec in ima potius, sed in summa regione querendus est. Quare non est dubium quin religio nulla sit, ubicumque simulacrum est. Nam si religio ex diuinis rebus est, diuini autem nichil est, nisi in celestibus rebus; carent ergo religione simulacra, quia nichil potest esse celeste in ea re, que fit ex terra. Quod quidem de nomine ipso apparere sapienti potest. Quidquid enim simulatur, id falsum sit necesse est; nec potest unquam ueri nomen accipere,  quod ueritatem fuco et imitatione mentitur. Si autem omnis imitatio, non res potissimum seria, sed quasi ludus ac iocus est,  [4Kb] non religio in simulacris, sed mimus religionis est. Preferendum est igitur uerum omnibus falsis: calcanda terrena, ut celestia consequamur. Ita enim res se habet, ut quisquis animam suam, cuius origo de celo est, ad inferna et ima prostrauerit, eo cadat quo se ipse deiecerit. Ideoque oportet rationis, ac status sui memorem, non nisi ad superna niti semper, ac tendere. Quod qui fecerit, hic plane sapiens, hic iustus, hic homo, hic denique celo dignus iudicabitur; quem suns parens non humilem, nec ad terram more quadrupedum abiectum, sed stantem potius, ac rectum, sicut eum fecit, agnouerit.



CAPUT XX.  De philosophis, deque ueritate.

Peracta est igitur  magna et difficilis  suscepti operis portio; et maiestate celesti suggerente nobis dicendi facultatem, inueteratos depulimus errores. Nunc uero maior nobis, ac difficilior cum philosophis proposita luctatio est: quorum summa doctrina et eloquentia, quasi moles aliqua mihi opponitur. Nam ut illic  multitudine, ac prope consensu omnium gentium premebamur; ita hic auctoritate prestantium omni genere laudis uirorum. Quis autem nesciat, plus esse momenti in paucioribus doctis, quam in pluribus imperitis? Sed non est desperandum, istos quoque de sententia, Deo ac ueritate ducibus, posse depelli: nec tam pertinaces fore arbitror, ut clarissimum solem sanis ac patentibus oculis uidere se negent. Modo illud uerum sit, quod ipsi solent profiteri, studio inuestigande ueritatis se teneri, efficiam  profecto, ut quesitam ueritatem diu, et aliquando inuentam esse credant, et humanis ingeniis inueniri non potuisse fateantur.



[LIBER TERTIUS LACTANTII.]





ANALYSIS LIBRI TERTII LACTANTII. uANITAS PHILOSOPHIAE ET PHILOSOPHORUM.

 Partes huius libri tres sunt: Prima de philosophia, secunda de philosophorum uanitate, tertia rursum philosophiam non esse sapientiam demonstrat.

In exordio optat sibi Tullianam eloquentiam ad demonstrandam philosophie uanitatem, quam philosophiam inanem et falsam esse, his argumentis ostendit.---I. Philosophia est studium sapientie; ergo non est sapientia.---II. Illo studio ad sapientiam non peruenitur, ergo ne quidem sapientie studiosi sunt  philosophi .---III. In philosophia, neque scientia est, neque opinatio; ergo non est sapientia: non illa, quia Socrates et Academici eam sustulerunt; non hec, quia Zenon et Stoici eam repudiarunt .---Iu. Philosophia seipsam conficit. Nam singule secte multarum sectarum iudicio stultitie conuincuntur; omnes igitur uane sunt et inanes .---u. Aut est nature scientia, aut non est, ut uult Arcesilas. Non illud, quia nulla potest esse in homin  interna et propria scientia, ob fragilitatem conditionis humane; non hoc, quia multa sunt, que natura ipsa nos scire, et usus frequens et uite necessitas cogit. Ergo utrumque philosophie genus corruit: uetus, quod sibi scientiam uendicat, et nouum, quod eam distrahit .---Hoc loco corrigit philosophos in physicis. »Academici, inquit, ex rebus paucis obscuris argumentati sunt, nullam esse scientiam: Physicis ex quibusdam apertis et claris omnia sciri posse. Recte quidem coarguit arrogantiam philosophorum Arcesilas; sed addere exceptionem debuit, et dicere: causas rationesque duntaxat rerum naturalium, quia sunt abdite, nesciri posse, quia nullus doceat; nec queri oportere, quia inueniri non possunt« .---uI. In ethicis de summo bono dissentiunt philosophi. Hic recitat sententias uarias philosophorum de summo bono , quas refutat ; ipse summum bonum in sola religione ponit , ostendens potuisse philosophos summum bonum deductione reperire, quod non sit uoluptas, diuitie,  regnum, uirtus, sed immortalitas; unde concludit philosophiam ethicam esse uanam .---uII. Logicam et physicam non pertinere ad recte uiuendum; ergo sic totam philosophiam esse inanem. Qua occasione refellit commendationem philosophie Ciceronis , et definitionem philosophie Senece, qui dixit, philosophiam esse rationem recte uiuendi .---uIII. E philosophia non utilitas queritur, sed oblectatio; ergo abiicienda est.---IX. Philosophie principium et origo apparet; ergo non est sapientia .

Parte secunda, philosophos ipsos in magna uanitate uersari ait, idque probat:---a placitis Epicuri; quod nulla sit prouidentia, quod anime sint mortales, etc. ;---a placitis Stoicorum et Pythaogre,  de migratione animarum de corpore in alia  corpora, de mortis bono, de uite malo; in primisque gratiarum actione Platonis, qui se gratias nature dixerit agere, et quod homo natus esset, potius quam mutum animal, et quod masculus potius quam femina, quod Grecus, quam barbarus, quod Atheniensis et quod temporibus Socratis ; quam gratiarum actionem mirifice exagitat Lactantius ;---a minorum philosophorum factis et dictis uariis: quod Democritus agros suos pascua publica fieri sit passus; quod Zenon peccata paria faciat, misericordiam inter uitia ponat; quod Xenophanes credidit dicentibus orbem lune 22 partibus maiorem essequam terram ;---ab iis, qui antipodes inducunt, id est, homines, quorum uestigia sint superiora, quam capita .

Parte tertia rursum probat, philosophiam non esse sapientiam, quia:---ab aliquibus tantum ad philosophos restringitur;---et Stoici et Epicurei omnes admiserunt; tamen non potuerunt efficere quod uoluerunt ;---non potest efficere, quod efficit  uera religio, ex iracundo placidum, ex auaro liberalem, ex crudeli clementem;---sapientia philosophorum, ut plurimum efficiat, non exscindit uitia, sed abscondit. Pauca uero Dei precepta sic totum hominem immutant et exploso uetere nouum reddunt, ut non cognoscas eumdem esse ;---philosophi ipsi fatentur se esse insipientes: Empedocles, Anaxagoras, Democritus, Socrates ;---ex mera insipientia et ignoratione ueri Dei, nomen Nature et Fortune inuenerunt ; cum tamen fortuna per se nichil sit, sed tantum accidentium rerum subitus ac inopinatus euentus .

Sequitur conclusio libri. Una est igitur spes hominis, una salus in hac doctrina, quam nos defendimus, posita. Omnis sapientia hominis in hoc uno  est, ut Deum cognoscat et colat.





LIBER TERTIUS. DE FALSA SAPIENTIA PHILOSOPHORUM. [2Kb]



CAPUT PRIMUM. ueritatis collatio cum eloquentia; cur eam non sunt assecuti philosophi: de stylo simplici Scripturarum.

uellem mihi, quando ueritas in obscuro latere adhuc existimatur, uel errore atque imperitia uulgi, uariis et ineptis superstitionibus seruientis, uel philosophis prauitate ingeniorum turbantibus eam potius quam illustrantibus, etsi non qualis in Marco Tullio  fuit, quia precipua et admirabilis fuit, aliquam tamen proximam eloquentie contingere facultatem; ut  quantum ueritas ui sua propria ualet, tantum ingenii quoque uiribus nixa, exereret se aliquando, et discussis conuictisque tam publicis, quam eorum, qui sapientes putantur erroribus, humano generi clarissimum lumen inferret. Quod quidem duabus ex causis fieri uellem: uel quod magis possent credere homines ornate ueritati, qui etiam mendacio credunt, capti orationis ornatu, lenocinioque uerborum; uel certe, ut ipsi philosophi suis armis potissimum, quibus  placere sibi et confidere solent, opprimerentur a nobis.

 Sed quoniam Deus hanc uoluit rei esse naturam, ut simplex  [6Kb] et nuda ueritas esset luculentior, quia satis ornata per se est, ideoque ornamentis extrinsecus additis fucata corrumpitur, mendacium uero specie placeret aliena, quia per se corruptum uanescit ac diffluit, nisi ornatu aliunde quesito circumlitum fuerit ac politum: equo animo fero, ingenium mihi mediocre fuisse concessum. uerum ego non eloquentie, sed ueritatis fiducia suscepi hoc opus, fortasse maius quam ut possit meis uiribus sustineri: quod tamen, etiamsi ego defecerim, Deo  adiuuante, ueritas ipsa complebit. Etenim cum sciam maximos quoque oratores a causidicis mediocribus sepe uictos, quod tanta est potentia ueritatis, ut seipsam, quamuis in rebus exiguis, sua claritate defendat:  cur hanc ego in maxima causa, ab ingeniosis quidem illis ac disertis uiris, sed tamen falsa dicentibus, oppressum iri putem? ac non illa, si minus oratione nostra, que de tenui fonte admodum exilis emanat, lumine tamen suo clara et illustris appareat? Nec si philosophi doctrina litterarum mirabiles extiterunt, ego etiam illis scientiam ueri cognitionemque concesserim, quam nemo cogitando, aut disputando assequi potest. Ne que ego nunc reprehendo  eorum studium, qui ueritatem scire uoluerunt, quia naturam hominis Deus ueri adipiscendi cupientissimam fecit: sed id arguo, id reuinco, quod honestam illorum et optimam uoluntatem non sit secutus effectus; quia neque quid esset uerum ipsum sciebant, neque quomodo, aut ubi, aut qua mente querendum. Ita dum succurrere humanis erroribus cupiunt, ipsi se in plagas, et errores maximos induxerunt. Ad hoc igitur me opus coarguendi philosophiam, suscepte materie ordo ipse deduxit.

Nam cum error omnis, aut ex religione falsa oriatur, aut ex sapientia, in eo conuincendo necesse est utrumque subuertere. Cum enim sit nobis diuinis litteris traditum, cogitationes philosophorum stultas esse, id ipsum re et argumentis docendum est: ne  quis honesto sapientie nomine inductus, aut inanis eloquentie splendore deceptus, humanis malit quam diuinis credere; que quidem tradita sunt breuiter ac nude. Nec enim decebat aliter, ut cum Deus ad hominem loqueretur, argumentis assereret suas uoces, tanquam fides ei non haberetur: sed, ut oportuit, est locutus, quasi rerum omnium maximus iudex, cuius est non argumentari, sed pronuntiare. uerum ipse, ut Deus. Nos autem, cum ad res singulas  testimonia diuine uocis habeamus, profecto monstrabimus,  [49Kb] quanto certioribus argumentis possint uera defendi, cum etiam falso sic defendantur, ut uera soleant uideri. Quare non est, quod philosophis tantum honoris habeamus, aut eorum eloquentiam pertimescamus. Loqui enim bene potuerunt, ut homines eruditi, uere autem loqui, nullo modo, quia ueritatem non didicerant ab eo, qui eius potens esset. Nec sane magnum aliquid efficiemus, quod illos ignorantie redarguemus, quam ipsi sepissime confitentur in eo solo, quoniam his non creditur, in quo solo credi debuit; conabor ostendere, nunquam illos tam ueridicos fuisse, quam cum sententiam de sua ignoratione dixerunt.



 CAPUT II. De philosophia, et quam inanis fuerit eius in exponenda ueritate occupatio.

Nunc quoniam duobus prioribus libris religionum falsitas demonstrata est, nec non origo ipsa totius erroris exposita: huius libri munus est philosophiam quoque ostendere, quam inanis et falsa sit; ut, omni errore sublato, ueritas patefacta clarescat. Ordiamur itaque a communi philosophie nomine, ut ipso capite  destructo, facilior nobis aditus pateat ad excidendum omne corpus: si tamen potest corpus uocari, cuius partes ac membra discordent, nec ulla compage inter se cohereant, sed quasi disiecta et dissipata, palpitare potius, quam uiuere uideantur. Philosophia est  studium sapientie. Unde igitur probem magis philosophiam non esse sapientiam, quam ex ipsius nominis significatione? Qui enim sapientie studet, utique nondum sapit, sed ut sapere possit studet. In ceteris artibus, studium quid efficiat, et quo tendat, apparet. Quas cum discendo aliquis assecutus est, iam non studiosus artificii, sed artifex nominatur. At enim uerecundie causa studiosos se sapientie, non sapientes uocauerunt. Immo uero Pythagoras, qui hoc primus  nomen inuenit, cum paulo plus saperet, quam illi priores, qui se sapientes putauerunt, intellexit nullo humano studio posse ad sapientiam perueniri, et ideo non oportere, incomprehense atque imperfecte rei perfectum nomen imponi. Itaque cum ab eo quereretur, quemnam se profiteretur, respondit: philosophum, id est, quesitorem sapientie. Si ergo philosophia sapientiam querit, nec ipsa sapientia est; quia necesse est aliud esse, quod querit; aliud,  quod queritur: nec quesitio ipsa recta est,  [115Kb] quia nichil potest inuenire.

Ego uero ne studiosos quidem sapientie philosophos esse concesserim, quia illo studio ad sapientiam non peruenitur. Nam si facultas inueniende ueritatis huic studio subiaceret, et si esset id studium tamquam iter ad sapientiam, aliquando esset inuenta. Cum uero tot temporibus, tot ingeniis in eius inquisitione contritis non sit comprehensa, apparet nullam esse ibi sapientiam. Non ergo sapientie student, qui philosophantur: sed ipsi studere se putant; quia illud quod querunt, ubi, aut quale sit nesciunt. Siue ergo sapientie student, siue non student, sapientes non sunt; quia nunquam reperiri potest, quod aut non recte queritur, aut omnino non queritur. uideamus tamen id  ipsum, possit ne hoc studio reperiri aliquid, an nichil.



 CAPUT III. Philosophia quibus rebus constet; et quis fuerit Academice secte auctor primarius.

Duabus rebus uidetur philosophia constare, scientia et opinatione, nec ulla alia re. Scientia ab ingenio uenire non potest, ne cogitatione comprehendi; quia in seipso habere propriam scientiam, non hominis, sed Dei est. Mortalis autem natura non capit scientiam, nisi que ueniat extrinsecus. Idcirco enim oculos, et aures, et ceteros sensus patefecit in corpore diuina solertia, ut per eos aditus scientia permanaret ad mentem. Nam causas naturalium rerum disquirere, aut scire uelle: sol utrumne tantus, quantus uidetur, an multis partibus maior sit, quam omnis  hec terra; item, luna globosa sit, an concaua; et stelle utrumne adhereant celo, an per erem libero  cursu ferantur; celum ipsum qua magnitudine, qua materia constet, utrum quietum sit et immobile, an incredibili celeritate uoluatur; quanta sit terre crassitudo,  [4Kb] aut quibus fundamentis librata et suspensa sit. Hec, inquam, disputando, et coniecturis uelle comprehendere, tale est profecto, quale si disserere uelimus, qualem esse arbitremur cuiuspiam remotissime gentis urbem, quam nunquam uidimus, cuiusque nichil aliud quam nomen audiuimus. Si nobis in ea re scientiam uindicemus, que non potest sciri, nonne insanire uideamur, qui id affirmare audeamus, in quo reuinci possimus? Quanto magis, qui naturalia, que sciri ab homine non possunt, scire se putant, furiosi dementesque sunt iudicandi. Recte ergo Socrates, et eum secuti Academici scientiam  sustulerunt, que non disputantis, sed diuinantis est. Superest, ut opinatio in philosophia sola sit. Nam unde abest scientia, id totum possidet opinatio. Id enim opinatur quisque, quod nescit. Illi autem, qui de rebus naturalibus disputant, opinantur ita esse, ut disputant. Nesciunt igitur ueritatem; quoniam scientia, certi est, opinatio, incerti.

Redeamus ad illud superius exemplum. Age, opinemur de statu et qualitate urbis illius, que nobis rebus omnibus preter nomen ignota est. uerisimile est, in plano sitam, lapideis menibus, edificiis sublimibus, uiis pluribus, magnificis ornatisque delubris. Describamus, si placet, mores habitumque ciuium.  Sed cum hec dixerimus, alius contraria disputabit;  et cum hic quoque perorauerit, surget et tertius, et alii deinceps, et opiniabuntur multo disparia, quam nos sumus opinati. Quid ergo erit ex omnibus uerius? fortasse nichil. At omnia sunt dicta, que in rerum naturam cadunt; ut necesse sit aliquid eorum esse uerum. At nescietur, quis uerum dixerit. Potest fieri, ut omnes ex parte aliqua errauerint, ex parte attigerint ueritatem. Stulti ergo sumus, si hoc disputatione queramus; potest enim superuenire aliquis, qui opiniones nostras derideat, nosque pro insanis habeat, qui uelimus id, quod nescimus, quale sit, opinari. uerum non opus est longe posita conquirere, unde nemo fortasse ueniat, qui nos redarguat. Age, opinemur, quid nunc in foro geratur, quid in curia; longum est id quoque: dicamus,  interposito uno pariete quid fiat; nemo potest id scire, nisi qui audiuerit, aut uiderit. Nullus igitur audet id dicere, quia statim non uerbis, sed re ipsa presenti refutabitur. Atqui hoc idem faciunt philosophi, qui disputant in celo quid agatur: sed eo se id impune facere arbitrantur, quia nullus existit, qui errores eorum coarguat. Quod si existimarent descensurum esse aliquem, qui eos delirare ac mentiri doceret, nunquam quidquam de iis rebus. quas scire non possunt, disputarent. Nec tamen ideo felicior putanda est eorum impudentia et audacia, quia non redarguuntur: redarguit enim Deus, cui soli ueritas nota est, licet conniuere uideatur, eamque hominum sapientiam pro summa stultitia computat.



 CAPUT Iu. Scientiam a Socrate, opinationem a Zenone esse sublatam.

Recte igitur Zeno ac Stoici opinationem repudiarunt. Opinari enim te scire,  [22Kb] quod nescias, non est sapientis, sed temerarii potius, ac stulti. Ergo si neque sciri quidquam potest, ut Socrates docuit, nec opinari oportet ut Zeno, tota philosophia sublata est. Quid, quod non tantum ab his duobus euertitur, qui philosophie principes fuerunt, sed ab omnibus; ut iam uideatur, iampridem suis armis esse confecta. In multas sectas philosophia diuisa est; et omnes uaria sentiunt. In qua ponimus ueritatem? in omnibus certe non potest. Designemus quamlibet: nempe  in ceteris omnibus sapientia non erit. Transeamus ad singulas: eodem modo, quidquid uni dabimus, ceteris auferemus. Unaqueque enim secta omnes alias euertit, ut se suaque confirmet; nec ulli alteri sapere concedit, ne se desipere fateatur: sed sicut alias tollit, sic ipsa quoque ab aliis tollitur omnibus. Nihilominus enim philosophi sunt, qui eam stultitie accusant. Quamcumque laudaueris, ueramque dixeris, a philosophis uituperatur, ut falsa. Credemusne igitur uni sese suamque doctrinam laudanti, an multis unius alterius ignorantiam culpantibus? Rectius sit necesse est, quod plurimi sentiunt, quam quod unus. Nemo enim potest de se recte iudicare, quod nobilis peta testatur. Ita enim comparatam  esse hominum naturam omnium, aliena ut melius uideant, et diiudicent quam sua. Cum igitur omnia  incerta sint, aut omnibus credendum est, aut nemini: si nemini, sapientes ergo non sunt, quia singuli diuersa affirmantes, sapientes esse se putant: si omnibus, eque non sunt sapientes, quia singuli ab omnibus esse negantur sapientes. Pereunt igitur uniuersi hoc modo, et tanquam sparti illi petarum, sic se inuicem iugulant, ut nemo ex omnibus restet: quod eo fit, quia gladium habent, scutum non habent.

Si ergo singule secte multarum sectarum iudicio stultitie conuincuntur, omnes igitur uane, atque inanes reperiuntur: ita seipsam philosophia consumit, et conficit. Quod cum intelligeret Arcesilas Academie conditor, reprehensiones omnium inter se collegit, confessionemque ignorantie clarorum philosophorum,  armauitque se aduersus omnes. Ita constituit nouam non philosophandi philosophiam. Eo igitur auctore, duo philosophie genera esse ceperunt: unum, illud uetus, quod scientiam sibi uendicat; alterum, nouum repugnans, quod eam detrahit. In his duobus generibus uideo dissidium, et quasi ciuile bellum. Sapientiam, que detrahi non potest, in qua parte ponemus? Si natura rerum sciri potest, hec tironum caterua interibit; si non potest, ueterani conficientur: si pares fuerint, nichilominus peribit dux omnium philosophia, quia detracta est; nichil enim potest sine interitu sibi esse contrarium. Si autem, ut docui, nulla potest esse in homine interna et propria scientia, ob fragilitatem conditionis humane,  Arcesile manus uincit. Sed ne ipsa quidem stabit, quia non potest omnino nichil sciri.



 CAPUT u. Multarum rerum scientiam esse necessariam.

Sunt enim multa, que natura ipsa nos scire, et usus frequens, et uite necessitas cogit. Itaque pereundum est, nisi scias, que ad uitam sunt utilia, ut appetas, que periculosa, ut fugias et uites. Preterea multa sunt, que usus inuenit. Nam solis ac lune uarii cursus, et meatus siderum, et ratio temporum deprehensa est, et natura corporum a medicis, herbarumque uires,  [4Kb] et ab agricolis natura terrarum, nec non imbrium futurorum, ac tempestatum signa collecta sunt. Nulla denique ars est, que non scientia constet. Debuit ergo Arcesilas, si quid  saperet, distinguere, que sciri possent, queue nesciri. Sed si id fecisset, ipse se in populum redegisset. Nam uulgus interdum plus sapit; quia tantum, quantum opus est sapit. A quo si queras, utrum sciat aliquid, an nichil, dicet se scire, que sciat, fatebitur se nescire, que nesciat. Recte ergo aliorum sustulit disciplinas, sed non recte fundauit suam. Ignoratio enim rerum omnium non potest esse sapientia, cuius est scire proprium. Ita cum philosophos expugnauerit, ac docuerit eos nichil scire, ipse quoque nomen philosophi perdidit; quia doctrina eius est nichil scire. Nam qui alios reprehendit, quod nesciant, ipse debet sciens esse. Cum autem nichil sciat, que peruersitas, queue insolentia est, ob id ipsum se philosophum constituere, propter quod ceteros tollat? Possunt enim sic respondere: Si nichil  nos scire conuincis, et ideo non esse sapientes, quia nichil sciamus; ergone tu quidem es sapiens, quia te quoque confiteris nichil scire? Quid ergo promouit Arcesilas, nisi quod confectis omnibus philosophis, seipsum quoque eodem mucrone transfixit?



 CAPUT uI. De sapientia, et Academicis et Physicis.

Nusquam ne igitur sapientia est? Immo uero inter ipsos fuit: sed nemo uidit. Alii putauerunt, sciri posse omnia; hi sapientes utique non fuerunt; alii nichil, ne hi quidem sapientes fuerunt; illi, quia plus homini dederunt; hi, quia minus: utrisque in utramque partem modus defuit. Ubi ergo sapientia est? Ut neque te omnia scire putes, quod Dei est, neque omnia nescire, quod pecudis. Est enim aliquod medium, quod sit hominis, id est scientia cum ignoratione coniuncta et temperata. Scientia in nobis ab animo est, qui oritur e celo; ignoratio a corpore, quod est e terra: unde nobis et cum Deo,  et cum animalibus est aliqua communitas. Ita quoniam ex his duobos constamus elementis, quorum alterum luce preditum est, alterum tenebris; pars nobis data est scientie, pars ignorantie. Per hunc quasi pontem transire sine cadendi periculo licet; nam illi omnes, qui se in alteram partem inclinauerunt, aut dextro, aut sinistro uersus ceciderunt. Utraque autem pars quomodo errauerit, dicam. Academici contra Physicos ex rebus obscuris argumentati sunt, nullam esse scientiam, et exemplis paucarum rerum incomprehensibilium contenti, amplexi sunt ignorantiam; tanquam scientiam totam sustulissent, quia in parte sustulerant. Physici contra ex iis, que aperta sunt, argumentum trahebant, omnia sciri posse, contentique perspicuis, retinebant scientiam;  tanquam totam defendissent, quia ex parte defenderant. Itaque neque hi clara, neque illi obscura uiderunt: sed utrique, dum solam scientiam consertis manibus uel retinent, uel eripiunt, non uiderunt, in medio constitutam fore, que illos ad sapientiam transmitteret.

 uerum Arcesilas ignorantie magister, cum Zenoni obtrectaret principi Stoicorum, ut totam philosophiam euerteret, auctore Socrate,  [20Kb] suscepit hanc sententiam, ut affirmaret nichil sciri posse. Itaque coarguit existimationem philosophorum, qui putassent ingeniis suis erutam esse, atque inuentam ueritatem: uidelicet, quia mortalis fuerat illa sapientia, paucisque ante temporibus instituta, ad summum iam incrementum peruenerat, ut iam necessario consenesceret, ac periret, repente extitit Academia, tanquam senectus philosophie, que illam conficeret iam deflorescentem. Recteque uidit Arcesilas, arrogantes, uel potius stultos esse, qui putent, scientiam ueritatis coniectura posse comprehendi. Sed tamen falsa dicentem redarguere non potest, nisi qui scierit ante, quid sit uerum: quod Arcesilas  ueritate non cognita facere conatus, introduxit genus philosophie quod latine instabile, siue inconstans possumus dicere. Ut enim nichil sciendum sit, aliquid sciri necesse est. Nam si omnino nichil scias, id ipsum, nichil sciri posse, tolletur. Itaque qui uelut sententie loco pronuntiat, nichil sciri, tanquam preceptum profitetur et cognitum, ergo aliquid sciri potest.

Huic simile est illud, quod in scholis proponi solet in asystati generis exemplum; somniasse quemdam, ne somniis crederet. Si enim crediderit, tum sequitur ut credendum non sit. Si autem non crediderit, tunc sequitur ut credendum sit. Ita si nichil sciri potest, necesse est, id ipsum sciri, quod nichil sciatur. Si autem scitur, posse nichil sciri, falsum est ergo,  quod dicitur, nichil posse sciri. Sic inducitur dogma sibi ipsi repugnans, seque dissoluens. Sed homo  uersutus, ceteris philosophis uoluit scientiam eripere, ut eam domi absconderet. Nam sibi illam profecto non adimit, qui aliquid affirmat, ut ceteris adimat: sed nichil agit; apparet enim, ac furem suum prodit. Quanto faceret sapientius ac uerius, si exceptione facta, diceret, causas rationesque duntaxat rerum celestium, seu naturalium, quia sunt abdite, nec sciri posse, quia nullus doceat, nec queri oportere, quia inueniri querendo non possunt. Qua exceptione interposita, et physicos admonuisset, ne quererent ea que modum excederent cogitationis humane; et seipsum calumnie inuidia liberasset; et nobis certe dedisset aliquid, quod sequeremur. Nunc autem cum ab illis sequendis nos retraxerit, ne uelimus plus scire, quam possumus, non minus a se quoque ipso retraxit. Quis enim uelit laborare, ne quidquam sciat?  aut eiusmodi suscipere doctrinam, ut etiam communem scientiam perdat? Que si doctrina est, scientia constet necesse est; si non est, quis tam stultus est, ut discendum id putet, in quo aut nichil discitur aut etiam dediscitur? Quare si neque omnia sciri possunt, quod physici putauerunt, neque nichil, quod Academici, philosophia omnis extincta est.



CAPUT uII. De philosophia ethica et summo bono.

Transeamus nunc ad alteram philosophie partem, quam ipsi moralem uocant, in qua totius philosophie ratio continetur; si quidem in illa physica sola oblectatio est, in hac etiam utilitas. Et quoniam in disponendo uite statu, formandisque moribus, periculo maiori peccatur, maiorem diligentiam necesse est  adhiberi, ut sciamus quomodo nos oporteat uiuere. Illic enim potest uenia concedi; quia siue aliquid  dicunt, nichil prosunt, siue delirant, nichil nocent. Hic uero nullus dissidio, nullus errori est locus. Unum sentire omnes oportet, ipsamque philosophiam uno quasi ore precipere; quia si quid fuerit erratum, uita omnis euertitur. In illa priori parte ut periculi minus, ita plus difficultatis est; quod obscura rerum ratio cogit diuersa et uaria sentire. Hic ut periculi plus, ita minus dificultatis; quod ipse usus rerum et quotidiana experimenta possunt docere, quid sit uerius, et melius. uideamus ergo, utrumne consentiant, aut quid nobis afferant, quo rectius uita degatur. Non necesse est omnia circuire. unum eligamus, ac potissimum, quod est summum  [40Kb] ac  principale, in quo totius sapentie cardo uersatur. Epicurus summum bonum in uoluptate animi esse censet; Aristippus in uoluptate corporis; Callipho et Dinomachus honestatem cum uoluptate iunxerunt; Diodorus cum priuatione doloris. Summum bonum posuit Hieronymus in non dolendo; peripatetici autem in bonis animi, et corporis, et fortune. Herilli summum bonum est scientia; Zenonis, cum natura congruenter uiuere: quorumdam stoicorum, uirtutem sequi; Aristoteles in honestate ac uirtute summum bonum collocauit. He sunt fere omnium sententie. In tanta diuersitate, quem sequimur? cui credimus? Par est in omnibus auctoritas. Si eligere possumus  quod est melius, iam non est philosophia nobis necessaria, quia sapientes iam sumus, qui de sapientium sententiis iudicemus. Cum uero discende sapientie causa ueniamus,  [5Kb] qui possumus iudicare, qui nondum sapere ceperimus? maxime cum presto adsit academicus, qui nos pallio retrahat, ac uetet cuiquam credere, nec tamen afferat ipse quod sequamur.



CAPUT uIII. De summo bono, et animi corporisque uoluptatibus et uirtute.

Quid ergo superest, nisi ut, omissis litigatoribus furiosis ac pertinacibus, ueniamus ad iudicem illum,  scilicet datorem simplicis et quiete sapientie? Que non tantum formare nos, ac inducere in uiam possit, uerum etiam de controuersiis istorum ferre sententiam. Hec nos docet, quid sit hominis uerum ac summum bonum: de quo priusquam dicere incipio, ille omnes sententie sunt refellende, ut appareat neminem illorum fuisse sapientem. Cum de officio hominis agatur, oportet summum summi animalis bonum in eo constitui, quod commune cum ceteris animalibus esse non possit. Sed ut feris dentes, armentis cornua, uolucribus penne, propria sunt: sic homini aliquid suum debet adscribi, sine quo rationem sue conditionis amittat. Nam quod uiuendi aut generandi causa datum est omnibus, est quidem bonum naturale; summum tamen non est, nisi quod  est unicuique generi proprium. Sapiens ergo non  fuit qui summum bonum credidit animi uoluptatem, quoniam illa siue securitas, siue gaudium est, communis est omnibus. Aristippo ne respondendum quidem duco, quem semper in corporis uoluptates ruentem, nichilque aliud quam uentri et ueneri seruientem, nemini dubium est hominem non fuisse; sic enim uixit, ut nichil inter eum pecudemque distaret, nisi unum, quod loquebatur. Quod si asino, aut cani, aut sui facultas loquendi tribuatur, querasque ab his, quid sibi uelint, cum feminas tam rabide consectantur, ut uix diuelli queant, cibos etiam, potumque negligant? cur aut alios mares uiolenter abigant, aut ne uicti quidem absistant, sed a fortioribus sepe contriti, eo magis insectentur? cur nec imbres, nec frigora pertimescant, laborem suscipiant,  periculum non recusent? Quid aliud respondebunt, nisi summum bonum esse corporis uoluptatem? eam se appetere, ut afficiantur suauissimis sensibus; eosque esse tanti, ut assequendorum causa, nec laborem sibi ullum, nec uulnera, nec mortem ipsam recusandam putent. Ab hisne igitur precepta uiuendi petemus, qui hoc idem sentiunt, quod anime rationis expertes?

Aiunt Cyrenaici uirtutem ipsam ex eo esse laudandam, quod sit efficiens uoluptatis. uerum, inquit obscenus canis, aut sus ille lutulentus. Nam ideo cum aduersario summa uirium contentione depugno, ut uirtus mea pariat mihi uoluptatem, cuius expers sim necesse est, si uictus abcessero. Ab his ergo sapere discemus, quos a pecudibus ac belluis, non sententia,  sed lingua discernit? Priuationem doloris  summum bonum putare, non plane peripateticorum  [4Kb] ac stoicorum, sed clinicorum philosophorum est. Quis enim non intelligat ab egrotis et in aliquo dolore positis esse hoc disputatum? Quid tam ridiculum, quam id habere pro summo bono, quod medicus possit dare? Dolendum est ergo, ut fruamur bono, et quidem grauiter ac sepe, ut sit postea, non dolere, iucundius. Miserrimus est igitur, qui nunquam doluit; quia bono caret: quem nos felicissimum putabamus, quia malo caruit. Ab hac uanitate non longe abfuit, qui, omnino nichil dolere, summum bonum dixit. Nam preter quod omne animal doloris est fugiens, quis potest sibi hoc bonum prestare, quod nobis ut eueniat, nichil aliud possumus quam optare? Summum autem bonum non potest efficere  quemquam beatum, nisi semper fuerit in ipsius potestate: hoc autem non uirtus homini, non doctrina, non labor, sed natura ipsa cunctis animantibus prestat. Qui uoluptatem cum honestate iunxerunt, communionem hanc effugere uoluerunt, sed effecerunt repugnans bonum; quoniam qui uoluptati deditus est, honestate careat necesse est, qui honestati studet, uoluptate.

Peripateticorum bonum nimium multiplex, et exceptis animi bonis, que ipsa que sint, magna contentio est, commune cum belluis potest uideri. Nam corporis bona, id est, incolumitas, indolentia, ualetudo, non minus sunt mutis, quam homini necessaria; ac nescio an etiam magis, quia homo et medelis, et ministeriis subleuari potest, muta non  possunt. Item, que appellant fortune bona; nam sicut homini opibus ad uitam tuendam, ita illis  preda et pabulis opus est. Ita inducendo bonum, quod non sit in hominis potestate, totum hominem aliene ditioni subiugarunt. Audianeus etiam Zenonem; nam is interdum uirtutem somniat. Summum, inquit, est bonum, cum natura consentanee uiuere. Belluarum igitur nobis more uiuendum est. Nam que abesse debent ab homine, in iis omnia deprehenduntur: uoluptates appetunt, metuunt, fallunt, insidiantur, occidunt; et, quod ad rem maxime attinet, Deum nesciunt. Quid ergo me docet, ut uiuam secundum naturam, que ipsa in deterius prona est, et quibusdam blandimentis lenioribus in uitia precipitat? uel si aliam mutorum, aliam hominis dicit esse naturam, quod homo ad uirtutem sit genitus, nonnichil dicit: sed tamen non erit definitio summi boni; quia  nullum est animal, quod non secundum naturam suam uiuat.

Qui scientiam summum bonum fecit, aliquid homini proprium dedit: sed scientiam alterius rei gratia homines appetunt, non propter ipsam. Quis enim scire contentus est, non expetens aliquem fructum scientie? Artes ideo discuntur, ut exerceantur: exercentur autem, uel ad subsidia uite, uel ad uoluptatem, uel ad gloriam. Non est igitur summum bonum, quod non propter se expetitur. Quid ergo interest utrum scientiam summum bonum putemus, an illa ipsa, que scientia ex se parit, id est, uictum, gloriam, uoluptatem? que non sunt homini propria, et ideo ne summa quidem bona. Nam uoluptatis et uictus appetentia non homini solum, sed etiam mutis inest. Quid cupiditas  glorie? nonne in equis deprehenditur, cum uictores exultant, uicti dolent?

 Tantus  [4Kb] amor laudum, tante est uictoria cure.
Nec immerito summus peta experiendum esse ait,

Et quis cuique dolor uicto, que gloria palme.
Quod si ea, que parit scientia, communia sunt cum aliis animalibus, non est ergo summum bonum scientia. Preterea non mediocre huius definitionis est uitium quod scientia nuda ponitur. Incipient enim beati omnes uideri, qui artem aliquam scierint, immo uero qui et res malas scierint; ut tam beatus sit, qui uenena didicerit temperare, quam qui mederi. Quero igitur, ad quam rem scientia referenda sit? Si ad causas rerum naturalium, que beatitudo erit mihi proposita, si sciero unde Nilus oriatur, uel quidquid de celo physici delirant? Quid, quod earum  rerum non est scientia, sed opinatio, que pro ingeniis uaria est. Restat ut scientia bonorum ac malorum summum bonum sit. Cur ergo scientiam maluit, quam ipsam sapientiam summum bonum dicere, cum sit utriusque significatio et uis eadem? Nemo tamen usque adhuc summum bonum dixit esse sapientiam, quod melius dici potuit. Nam scientia parum est ad bonum suscipiendum, malumque fugiendum nisi accedat et uirtus. Multi enim philosophorum, cum de bonis, malisque dissererent, aliter tamen, quam loquebantur, natura cogente, uixerunt, quia uirtute caruerunt. uirtus autem cum scientia coniucta est sapientia.

Superest ut eos etiam refellamus qui uirtutem ipsam summum bonum putauerunt, in qua opinione etiam M. Tullius fuit; in quo multum inconsiderati  fuerunt. Non enim uirtus ipsa est summum bonum, sed effectrix et mater est summi boni; quoniam perueniri ad illud sine uirtute non potest. Utrumque intellectu est facile. Quero enim, utrumne ad preclarum  illud bonum facile perueniri putent, an cum difficultate ac labore? Expediant acumen suum, erroremque defendant. Si facile ad illud, ac sine labore perueniri potest, summum bonum non est. Quid enim nos cruciemus, quid conficiamus, enitendo diebus et noctibus? quandoquidem tam in promptu id quod querimus iacet, ut illud quilibet sine ulla contentione animi comprehendat. Sed si commune quoque ac mediocre quodlibet bonum non nisi labore assequimur quoniam bonorum natura in arduo posita est, malorum in precipiti, summo igitur labore summum bonum assequi necesse est. Quod si uerissimum est, ergo altera uirtute opus est, ut perueniamus ad eam uirtutem que dicitur summum bonum; quod est incongruens, et absurdum, ut uirtus per seipsam perueniat  ad seipsam. Si non potest ad ullum bonum nisi per laborem perueniri, apparet uirtutem esse, per quam perueniatur; quoniam in suscipiendis perferendisque laboribus, uis officiumque uirtutis est.

Ergo summum bonum non potest esse id, per quod necesse est ad aliud perueniri. Sed illi, cum ignorarent quid efficeret uirtus, aut quo tenderet, honestius autem nichil reperirent, substiterunt in ipsius uirtutis nomine, quam nullo proposito emolumento, appetendam esse dixerunt, et bonum sibi constituerunt, quod bono indigeret. Aristoteles ab iis non longe recessit, qui uirtutem cum honestate summum bonum putauit: quasi possit ulla esse uirtus nisi honesta, ac non, si quid habuerit turpitudinis, uirtus esse desinat. Sed uidit fieri posse, ut de uirtute prauo iudicio male sentiatur; et ideo existimatione hominum seruiendum  putauit, quod qui facit, a recto bonoque discedit, quia non est in nostra potestate ut uirtus pro suis meritis honestetur. Nam quid est honestas, nisi honor perpetuus ad aliquem secundo populi rumore delatus?  Quid ergo fiet, si errore ac prauitate hominum, mala existimatio subsequatur? abiiciemusne uirtutem, quia flagitiosa et turpis ab insipientibus iudicetur? Que quoniam inuidia premi, ac uexari potest, ut sit ipsa  [4Kb] proprium ac perpetuum bonum, nullo extrinsecus adiumento indigere debet, quin suis per se uiribus nitatur, et constet. Itaque nec ullum ei ab homine bonum sperandum est, nec ullum malum recusandum.



CAPUT IX. De summo bono, et de cultu ueri Dei; atque Anaxagore refutatio.

uenio nunc ad uere sapientie summum bonum, cuius natura hoc modo determinanda est. Primum, ut solius hominis sit, nec cadat in ullum aliud animal;  deinde, ut solius animi, nec communicari possit cum corpore; postremo, ut non possit cuiquam sine scientia et uirtute contingere. Que circumscriptio illas omnes sententias excludit, ac soluit; eorum enim que dixerunt, nichil tale est. Dicam nunc, quid sit; ut doceam  philosophos omnes cecos atque insipientes fuisse qui, quod esset homini summum bonum constitutum, nec uidere, nec intelligere, nec suspicari aliquando potuerunt. Anaxagoras, cum ab eo quereretur cuius rei causa natus esset, respondit, celi ac solis uidendi. Hanc uocem admirantur omnes ac philosopho dignam iudicant. At ego hunc puto non inuenientem quid responderet, effudisse hoc passim, ne taceret. Quod quidem secum, si sapiens  fuisset, commentatum et meditatum habere debuit:  quia si quis rationem sui nesciat, nec homo sit quidem. Sed putemus non ex tempore dictum illud effusum. uideamus, in tribus uerbis quot et quanta peccauerit. Primum, quod omne hominis officium in solis oculis posuit, nichil ad mentem referens, sed ad corpus omnia. Quid si cecus fuerit, officiumne hominis amittet, quod fieri sine occasu anime non potest? Quid cetere corporis partes? num carebunt suis queque muneribus? Quid, quod plus est in auribus, quam in oculis situm; quoniam et doctrina, et sapientia percipi auribus solis potest, oculis solis non potest. Celi ac solis uidendi causa natus es? Quis te in hoc spectaculum induxit? aut quid celo rerumque nature uisio tua confert? Nimirum, ut hoc immensum et admirabile opus laudes. Confitere ergo  rerum omnium esse constitutorem Deum, qui te in hunc mundum, quasi testem laudatoremque tanti sui operis induxit. Magnum esse credis uidere celum ac solem: cur ergo gratias non agis ei, qui huius beneficii auctor est? cur non ipsius uirtutem, prouidentiam, potestatem metiris animo, cuius opera miraris? Etenim necesse est, ut multo mirabilior sit qui mirabilia perfecit. Si te quispiam uocasset ad cenam, in eaque optime acceptus esses, num sanus uiderere si pluris faceres ipsam uoluptatem, quam uoluptatis auctorem? Adeo philosophi ad corpus omnia referunt, nichil prorsus ad mentem; nec uident amplius quam quod sub oculos uenit. Atqui, remotis omnibus officiis corporis, in sola mente ponenda est hominis ratio. Non ergo ideo nascimur, ut ea, que  sunt facta, uideamus, sed ut ipsum factorem rerum  omnium contemplemur, id est, mente cernamus. Quare si quis hominem, qui uere sapiat,  [15Kb] interroget, cuius rei gratia natus sit, respondebit intrepidus ac paratus, colendi se Dei gratia natum, qui nos ideo generauit, ut ei seruiamus. Seruire autem Deo, nichil aliud est, quam bonis operibus tueri et conseruare iustitiam. Sed ille, ut homo diuinarum rerum imperitus, rem maximam redegit ad minimum, duo sola deligendo, que sibi diceret intuenda. Quod si natum se esse dixisset, ut mundum intueretur, quanquam omnia comprehenderet, ac maiori uteretur sono, tamen non implesset hominis officium: quia quanto pluris est anima quam corpus, tanto pluris est Deus, quam mundus, quia mundum Deus fecit et regit. Non ergo mundus oculis, quia utrumque est corpus, sed Deus  animo contemplandus est: quia Deus, ut est ipse immortalis, sic animum uoluit esse sempiternum. Dei autem contemplatio est, uenerari et colere communem parentem generis humani. Quod si a philosophis abfuit, proiectique in terram fuerunt diuina ignorando, existimandus est Anaxagoras, ad que uidenda natum se esse dixit, nec celum uidisse, nec solem. Expedita est igitur hominis ratio, si sapiat: cuius propria est humanitas. Nam ipsa humanitas quid est, nisi iustitia? quid est iustitia, nisi pietas? pietas autem nichil aliud est, quam Dei parentis agnitio.



 CAPUT X. Proprium hominis est Deum cognoscere et colere.

Summum igitur hominis bonum in sola religione est; nam cetera, etiam que putantur esse homini propria, in ceteris quoque animalibus reperiuntur. Cum enim suas uoces propriis inter se notis discernunt atque dignoscunt, colloqui uidentur; ridendi quoque ratio apparet in his aliqua, cum demulsis auribus, contractoque rictu, et oculis in lasciuiam resolutis, aut homini alludunt, aut suis quisque coniugibus ac fetibus propriis. Nonne aliquid amori mutuo et indulgentie simile impartiunt? Iam illa que sibi prospiciunt in futurum, et cibos reponunt, habent utique prouidentiam. Rationis quoque signa in multis deprehenduntur. Nam quando utilia sibi appetunt,  mala cauent, pericula uitant, latibula sibi parant in plures exitus dispatentia, profecto aliquid intelligunt. Potest aliquis negare illis inesse rationem, cum hominem ipsum sepe deludant? Nam quibus generandi mellis officium est, cum assignatas incolunt sedes, castra muniunt, domicilia inenarrabili arte componunt, regi suo seruiunt; nescio an non in his perfecta sit prudentia. Incertum est igitur, utrumne illa, que homini tribuuntur, communia sint cum aliis uiuentibus: religionis certe sunt expertia. Equidem sic arbitror, uniuersis animalibus datam esse rationem, sed mutis tantummodo ad uitam tuendam, homini  etiam ad propagandam.  [5Kb] Et quia in homine ipsa ratio perfecta est, sapientia nominatur: que in hoc eximium facit hominem, quod soli datum est intelligere diuina. Qua de re Ciceronis uera est sententia. »Ex tot, inquit, generibus nullum est animal preter hominem, quod habeat notitiam aliquam Dei; ipsisque in hominibus nulla gens est, neque tam immansueta, neque tam fera, que non, etiamsi ignoret qualem Deum haberi deceat, tamen habendum sciat.« Ex quo efficitur, ut is agnoscat Deum, qui, unde ortus sit, quasi recordetur. Qui ergo philosophi uolunt animos omni metu liberare, tollunt etiam religionem, et orbant hominem suo proprio ac singulari bono, quod est a recte uiuendo, atque ab omni humanitate disiunctum: quia Deus, ut cuncta  uiuentia subiecit homini, sic ipsum hominem sibi. Nam quid est, cur iidem ipsi disputent, eo dirigendam esse mentem, quo uultus erectus est? Si enim nobis in celum spectandum est, ad nichil aliud utique quam ob religionem. Si religio tollitur, nulla nobis ratio cum celo est. Itaque aut eo est spectandum, aut in terram procumbendum. In terram procumbere ne si uelimus quidem possumus, quorum status rectus est. In celum igitur spectandum est, quo natura corporis prouocat. Quod si constat esse faciendum, aut ideo est faciendum, ut religioni seruiamus, aut ideo, ut rationem rerum celestium cognoscamus. Sed rationem rerum celestium cognoscere  nullo modo possumus: quia nichil eiusmodi potest cogitando inueniri, sicut supra docui. Religioni ergo seruiendum est quam qui non suscipit, ipse se prosternit in terram, et uitam pecudum secutus, humanitate se abdicat. Sapientiores ergo imperiti, qui etiam si errant in religione deligenda, tamen nature sue conditionisque meminerunt.



CAPUT XI. De religione, sapientia, ac summo bono.

Constat igitur, totius humani generis consensu, religionem suscipi oportere: sed quomodo in ea erretur explicandum est. Naturam hominis hanc Deus esse uoluit, ut duarum rerum cupidus et appetens esset, religionis et sapientie. Sed homines ideo falluntur,  quod aut religionem suscipiunt, omissa sapientia, aut sapientie soli student, omissa religione, cum alterum sine altero esse non possit uerum. Cadunt ergo ad multiplices religiones, sed ideo falsas, quia sapientiam reliquerunt, que illos docere poterat deos multos esse non posse: aut student sapientie, sed ideo false, quia religionem summi Dei omiserunt, qui eos ad ueri scientiam potuit erudire. Sic homines, qui alterutrum suscipiunt, uiam deuiam, maximisque erroribus plenam sequuntur, quoniam in his duobus inseparabiliter connexis, et officium hominis, et ueritas omnis inclusa est. Miror itaque nullum omnino philosophorum extitisse, qui sedem,  ac domicilium summi boni reperiret. Potuerunt enim sic querere. Quodcumque est summum bonum, necesse est omnibus esse propositum. uoluptas est, que appetitur a cunctis: sed hec et communis est cum belluis,  [5Kb] et honesti uim non habet, et satietatem affert, et nimia nocet, et processu minuitur etatis, et multis non contingit; nam qui opibus carent, quorum maior est numerus, etiam uoluptate careant necesse est. Non est igitur summum bonum, sed ne bonum quidem uoluptas. Quid diuitie? Multo magis. Nam et paucioribus, et plerumque casu, et inertibus sepe, et nonnumquam scelere contingunt, et optantur ab iis qui eas iam tenent. Quid regnum ipsum? Ne id quidem. Non enim cuncti homines regnare possunt; et necesse est uniuersos summi boni capaces esse.

 Queramus igitur aliquid, quod propositum sit omnibus. Num uirtus? Negari non potest, quin et bonum sit, et omnium certe bonum. Sed si beata esse non potest, quia uis et natura eius in malorum perferentia posita est, non est profecto summum bonum. Queramus aliud. At nichil uirtute pulchrius, nichil sapiente dignius inueniri potest. Si enim uitia ob turpitudinem fugienda sunt, uirtus igitur appetenda est ob decorem. Quid ergo? Potestne fieri, ut quod bonum, quod honestum esse constat, mercede ac premio careat, sitque tam sterile, ut nichil ex se commodi pariat? Labor ille magnus, et difficultas, et eluctatio aduersus mala, quibus hec uita plena est, aliquid magni boni pariat necesse est. Id uero quid esse dicemus?  Num uoluptatem? at nichil turpe ex honesto nasci potest. Num diuitias? num potestates? at ea quidem fragilia sunt, et caduca. Num gloriam? num honorem? num memoriam nominis? at hec omnia non sunt in ipsa uirtute, sed in aliorum existimatione atque arbitrio posita. Nam sepe uirtus et inuisa est, et malo afficitur. Debet autem id bonum, quod ex ea nascitur, ita coherere, ut diuelli atque abstrahi nequeat; nec aliter summum bonum uideri potest, quam si et proprium sit uirtutis, et tale, ut neque adiici quidquam, nec detrahi possit. Quid, quod in his omnibus contemnendis uirtutis officia consistunt. Nam uoluptates, opes, potentias, honores, eaque omnia, que pro bonis habentur, non concupiscere, non appetere, non amare, quod ceteri faciunt uicti cupiditate,  id est profecto uirtutis. Aliud ergo sublimius atque preclarius efficit; nec frustra his presentibus bonis reluctatur, nisi quod maiora, et ueriora desiderat: non desperemus inueniri posse, modo uerset se cogitatio in omnia. Neque enim leuia aut ludicra petuntur premia.



CAPUT XII. De duplici pugna corporis et anime; atque de appetenda uirtute propter uitam eternam.

Sed queritur quid sit, propter quod nascimur; quid efficiat uirtus, possumus sic inuestigare. Duo sunt, ex quibus homo constat, animus et corpus.  Multa sunt propria animi, multa propria corporis, multa utrique communia, sicut est ipsa uirtus:  [10Kb] que quoties ad corpus refertur, discernendi gratia fortitudo nominatur. Quoniam igitur utrique subiacet fortitudo, utrique proposita dimicatio est, et utrique ex dimicatione uictoria: corpus, quia solidum est et comprehensibile, cum solidis et comprehensibilibus confligat necesse est; animus autem, quia tenuis, et inuisibilis est, cum iis congreditur hostibus, qui uideri tangique non possunt. Qui sunt autem hostes animi, nisi cupiditates, uitia, peccata? que si uicerit uirtus, ac fugauerit, immaculatus erit animus, ac purus. Unde ergo colligi potest, quid efficiat animi fortitudo? Nimirum ex coniuncto, et pari, hoc est ex corporis fortitudine, quod cum in aliquam congressionem  certamenque uenerit, quid aliud ex uictoria quam uitam petit? Siue enim cum homine, siue cum bestia dimices, pro salute certatur. Ergo ut corpus uincendo id assequitur, ut non intereat: sic etiam animus, ut permaneat; et sicut corpus ab hostibus suis uictum, morte mulctatur: ita superatus a uitiis animus moriatur necesse est. Quid ergo intererit inter animi corporisque dimicationem, nisi quod corpus temporalem uitam expetit, animus sempiternam? Si ergo uirtus per seipsam beata non est, quoniam in perferendis  malis tota uis eius est; si omnia, que pro bonis concupiscuntur, negligit; si summus eius gradus ad mortem patet, quandoquidem uitam, que optatur a ceteris, sepe respuit, mortemque, quam ceteri timent,  fortiter suscipit; si necesse est ut aliquid ex se magni boni pariat, quia sustentati et superati usque ad mortem labores sine premio esse non possunt; si nullum premium, quod ea dignum sit, in terra reperitur, quandoquidem cuncta, que fragilia sunt et  caduca, spernit, quid aliud restat, nisi ut celeste aliquid efficiat, quia terrena uniuersa contemnit, et ad altiora nitatur, quia humilia despicit? Id uero nichil aliud potest esse, quam immortalitas.

Merito ergo philosophorum non obscurus Euclides, qui fuit conditor Megaricorum discipline, dissentiens a ceteris, id esse summum bonum dixit, quod simile sit, et idem semper. Intellexit profecto que sit natura summi boni, licet id non explicauerit quid sit: id est autem immortalitas, nec aliud omnino quidquam; quia sola nec imminui, nec augeri, nec immutari potest. Seneca quoque imprudens incidit, ut fateretur, nullum esse aliud uirtutis premium, quam immortalitatem. Laudans enim uirtutem in eo libro quem de immatura morte conscripsit: »Una, inquit,  res est uirtus, que nos immortalitate donare possit, et pares diis facere.« Sed et stoici, quos secutus est, negant sine uirtute effici quemquam beatum posse. Ergo uirtutis premium beata uita est, si uirtus  beatam uitam facit. Non est igitur, ut aiunt, propter seipsam uirtus expetenda, sed propter uitam beatam, que uirtutem necessario sequitur. Quod argumentum docere eos potuit, quod esset summum bonum. Hec autem uita presens et corporalis beata esse non potest, quia malis est subiecta per corpus. Epicurus Deum beatum et incorruptum uocat, quia sempiternus est. Beatitudo enim perfecta esse debet, ut nichil sit, quod eam uexare, ac imminuere, aut immutare possit. Nec aliter quidquam existimari beatum potest, nisi fuerit incorruptum.  Incorruptum autem nichil est, nisi quod est immortale. Sola ergo immortalitas beata est, quia corrumpi ac dissolui non potest. Quod si cadit in hominem uirtus, quod negare nullus potest, cadit et beatitudo. Non potest enim fieri, ut sit miser, qui uirtute est  preditus. Si cadit beatitudo, ergo et immortalitas cadit in hominem, que  [6Kb] beata est.

Summum igitur bonum sola immortalitas inuenitur, que nec aliud animal, nec corpus attingit, nec potest cuiquam sine scientie uirtute, id est, sine Dei cognitione ac iustitia prouenire. Cuius appetitio quam uera, quam recta sit, ipsa uite huiusce cupiditas indicat: que licet sit temporalis, et labore plenissima, expetitur tamen ab omnibus, et optatur; hanc enim tam senes quam pueri, tam reges quam infimi, tam denique sapientes quam stulti cupiunt. Tanti est  contemplatio celi ac lucis ipsius, ut quascumque miserias libeat sustinere. Cum igitur laboriosa hec et breuis uita, non tantum hominum, sed etiam ceterorum animantium consensu,  magnum bonum esse ducatur: manifestum est eamdem summum ac perfectum fieri bonum, si et fine careat et omni malo. Denique nemo umquam extitisset, qui hanc ipsam breuem contemneret, aut subiret mortem, nisi spe uite longioris. Nam illi, qui pro salute ciuium uoluntarie se neci obtulerunt, sicut Thebis Meneceus, Athenis Codrus, Rome Curtius et Mures duo, numquam mortem uite commodis pretulissent, nisi se immortalitatem opinione ciuium consequi putauissent: qui tametsi nescierunt immortalitatis uitam, res tamen eos non fefellit. Si enim uirtus diuitias et opes ideo contemnit, quia fragiles sunt, uoluptates ideo, quia breues; ergo et uitam  fragilem breuemque ideo contemnit, ut solidam et  perpetuam consequatur. Ipsa ergo cogitatio per ordinem gradiens, et uniuersa considerans, perducit nos ad eximium illud et singulare, cuius causa nascimur bonum. Quod si fecissent philosophi; si non, quod semel apprehenderant, tueri pertinaciter maluissent: profecto peruenissent ad uerum hoc, ut ostendi modo. Quod si non fuit eorum, qui celestes animas una cum corporibus extinguunt, illi tamen, qui de immortalitate disputant animi, intelligere debuerunt; ideo propositam nobis esse uirtutem, ut, perdomitis libidinibus, rerumque terrestrium cupiditate superata, pure ac uictrices anime ad Deum, id est ad originem suam reuertantur. Idcirco enim soli animantium ad aspectum celi erecti sumus ut summum bonum nostrum in summo esse credamus. Ideo religionem soli  capimus, ut ex hoc sciamus, humanum spiritum non esse mortalem, quod Deum, qui est immortalis, et desiderat, et agnoscit.

Igitur ex omnibus philosophis, qui aut pro summo bono scientiam, aut uirtutem sunt amplexi, tenuerunt quidem uiam ueritatis, sed non peruenerunt ad summum. Hec enim duo sunt, que simul efficiant illud, quod queritur. Scientia id prestat, ut quomodo, et quo perueniendum sit, nouerimus; uirtus, ut perueniamus. Alterum sine altero nichil ualet, ex scientia enim uirtus, ex uirtute summum bonum nascitur. Beata igitur uita, quam philosophi quesierunt semper, et querunt, siue in cultu deorum, siue in  philosophia nulla est; et ideo ab his non potuit reperiri,  quia summum bonum non in summo quesierunt, sed in imo. Summum autem quid est, nisi celum, et Deus, unde animus oritur? Imum quid est, nisi terra, unde corpus est? Itaque licet quidam philosophi summum bonum non corpori, sed animo dederint, tamen, quoniam illud ad hanc uitam retulerunt,  [5Kb] que cum corpore terminatur, ad corpus reuoluti sunt, cuius est hoc omne tempus, quod transigitur in terra. Quare non immerito summum bonum non comprehenderunt; quia quidquid ad corpus spectat, et immortalitatis est expers, imum sit necesse est. Non cadit ergo in hominem beatitudo illo modo, quo philosophi putauerunt: sed ita cadit, non ut tunc beatus sit cum uiuit in corpore, quod utique, ut dissoluatur, necesse est corrumpi; sed tunc, cum anima  societate corporis liberata, in solo spiritu uiuit. Hoc uno beati esse in hac uita possumus, si minime beati esse uideamur; si fugientes illecebras uoluptatum, solique uirtuti seruientes, in omnibus laboribus miseriisque uiuamus, que sunt exercitia, et corroboramenta uirtutis; si denique asperam illam uiam difficilemque teneamus, que nobis ad beatitudinem patefacta est. Summum igitur bonum, quod beatos facit, non potest esse, nisi in ea religione, atque doctrina, cui spes immortalitatis adiuncta est.



CAPUT. XIII. De anime immortalitate, deque sapientia, philosophia et eloquentia.

 Res exigere uidetur hoc loco, ut quoniam docuimus  immortalitatem esse summum bonum, id ipsum immortalem esse animam comprobemus. Qua de re ingens inter philosophos disceptatio est, nec quidquam tamen explicare, aut probare potuerunt ii, qui uerum de anima sentiebant; expertes enim huius diuine eruditionis, nec argumenta uera, quibus uincerent, attulerunt, nec testimonia, quibus probarent. Sed oportunius hanc questionem tractabimus in ultimo libro, cum de uita beata nobis erit disserendum. Superest pars illa philosophie tertia, quam uocant , in qua tota dialectica, et omnis loquendi ratio continetur. Hanc diuina eruditio non desiderat: quia non in lingua, sed in corde sapientia est; nec interest, quali utare sermone: res enim, non uerba queruntur. Et nos non de grammatico, aut oratore,  quorum scientia est, quomodo loqui deceat, sed de sapiente disserimus, cuius doctrina est, quomodo uiuere oporteat. Quod si neque physica illa ratio necessaria est, neque hec logica, quia beatum facere non possunt: restat ut in sola ethica totius philosophie uis contineatur, ad quam se, abiectis omnibus, Socrates contulisse dicitur. In qua etiam parte quoniam philosophos errasse docui, qui summum bonum, cuius capiendi gratia generati sumus, non comprehenderunt; apparet falsam et inanem esse omnem philosophiam, quia nec instruit ad iustitie munera, nec officium hominis rationemque confirmat. Sciant igitur errare se, qui philosophiam putant esse sapientiam: non trahantur auctoritate cuiusquam; sed ueritati  potius faueant, et accedant. Nullus hic temeritati  locus est: in eternum stultitie pena subeunda est, si aut persona inanis, aut opinio falsa deceperit. Homo autem,  [4Kb] qualiscumque est, si sibi credit, hoc est si homini credit  certe arrogans est, qui sibi audeat uendicare, quod humana conditio non recipit.

Ille ipse romane lingue summus auctor quantum fallatur, licet ex illa sententia peruidere: qui cum in libris officiorum philosophiam nichil aliud esse dixisset, quam studium sapientie, ipsam autem sapientiam, rerum diuinarum et humanarum scientiam, tum adiecit: »Cuius studium qui uituperat, haud sane intelligo quidnam sit, quod laudandum putet. Nam si oblectatio queritur animi, requiesque curarum, que conferri cum eorum studiis potest, qui  semper aliquid inquirunt, quod spectet, et ualeat ad bene beateque uiuendum? Siue ratio constantie uirtutisque ducitur, aut hec ars est, aut nulla omnino, per quam eas assequamur. Nullam dicere maximarum rerum artem esse, cum minimarum sine arte nulla sit, hominum est parum considerate loquentium, atque in maximis rebus errantium. Si autem est aliqua disciplina uirtutis, ubi ea queretur, cum ab isto genere discendi discesseris.« Equidem tametsi operam dederim, ut quantulamcumque discendi assequerer facultatem propter studium docendi, tamen eloquens nunquam fui; quippe qui forum ne attigerim quidem: sed necesse est, ipsa me faciat cause bonitas eloquentem; ad quam diserte copioseque defendendam scientia diuinitatis, et ipsa ueritas sufficit. uellem igitur Ciceronem paulisper ab inferis surgere, ut uir  eloquentissimus ab homunculo non diserto doceretur, primum, quidnam sit, quod laudandum putet, qui  uituperat id studium, quod uocatur philosophia; deinde, neque illam esse artem, qua uirtus et iustitia discatur, nec aliam ullam, sicut putauit; postremo, quoniam est uirtutis disciplina, ubi querenda sit, cum ab illo discendi genere discesseris: quod ille non audiendi discendique gratia querebat. A quo enim posset audire, cum sciret id nemo? Sed ut in causis facere solebat, interrogatione uoluit urgere, ad confessionemque perducere; tanquam confideret responderi prorsus nichil posse, quominus philosophia esset magistra uirtutis. Quod quidem in Tusculanis disputationibus aperte professus est, ad eam ipsam conuersa oratione, tamquam se declamatorio dicendi genere iactaret. »O uite philosophia dux, inquit, o uirtutis indagatrix expultrixque uitiorum: quid  non modo nos, sed omnino uita hominum sine te esse potuisset? Tu inuentrix legum, tu magistra morum ac discipline fuisti.« Quasi uero aliquid per se ipsa sentiret, ac non potius ille laudandus esset, qui eam tribuit. Potuit eodem modo gratias agere cibo et potui, quia sine his rebus uita constare non possit; in quibus ut sensus, ita beneficii nichil est. Atqui ut illa corporis alimenta sunt, sic anime, sapientia.



CAPUT XIu. Quod Lucretius et alii errauerunt, ac ipse Cicero, in statuenda sapientie origine.

Rectius itaque Lucretius, cum eum laudat, qui sapientiam primus inuenit: sed hoc inepte, quod ab homine inuentam putauit. Quasi uero illam alicubi  iacentem homo ille, quem laudabat, inuenerit, tanquam tibias ad fontem, ut pete aiunt. Quod si  repertorem  [6Kb] sapientie, ut deum, laudauit; ita enim dicit:

Nemo  erit mortali corpore cretus.
Nam si, ut ipsa petit maiestas cognita rerum,
Dicendum est, Deus ille fuit, Deus, inclyte Memmi:
tamen non erat sic laudandus Deus, quod sapientiam inuenerit, sed quod hominem fecerit, qui posset capere sapientiam. Minuit enim laudem, qui partem laudat ex toto. Sed ille, ut hominem, laudauit, qui tamen ob id ipsum deberet pro Deo haberi, quod sapere inuenerit. Nam sic ait:

   Nonne decebit,
Hunc hominem numero diuum dignarier esse?
Unde apparet, aut Pythagoram uoluisse laudare, qui se primus, ut dixi , philosophum nominauit;  aut Milesium Thalem, qui de rerum natura primus traditur disputasse. Ita dum hominem querit  extollere, rem ipsam depressit. Non est enim magna, si ab homine potuit inueniri. uerum potest, ut pete, dari uenia. At ille idem perfectus orator, idem summus philosophus, et Grecos reprehendit, quorum leuitatem semper accusat, et tamen sequitur; ipsam sapientiam, quam alias donum, alias inuentum deorum uocat, petice figuratam laudat in faciem. Grauiter etiam queritur extitisse aliquos, qui eam uituperarent. »Quisquamne, inquit, uituperare uite« parentem, et hoc parricidio se inquinare audeat,« et tam impie ingratus esse?«

Nos ergo, Marce Tulli, parricide sumus, et insuendi te iudice in culeum, qui philosophiam negamus parentem esse uite? An tu, qui aduersus Deum tam impie ingratus es  magistram tu uirtutis, aut parentem uite uocas, ad quam si quis accesserit, multo sit incertior necesse est, quam prius fuerit? Cuius enim uirtutis? que ipsa, ubi sita sit, adhuc philosophi non expediunt. Cuius uite? cum ipsi doctores ante fuerint senectute ac morte confecti, quam constituerint quomodo uiui deceat. Cuius ueritatis indagatricem profiteri potes? qui sepe testaris, cum tanta multitudo fueri philosophorum, sapientem tamen extitisse adhuc neminem. Quid ergo te magistra illa uite docuit? An ut potentissimum consulem maledictis incesseres, eumque hostem patrie uenenatis orationibus faceres? Sed omittamus illa, que possunt excusari fortune nomine. Studuisti nempe philosophie, et quidem sic,  ut nullus umquam diligentius; quippe qui omnes cognoueris disciplinas, sicut ipse gloriari soles, eamque ipsam latinis litteris illustraueris, imitatoremque te Platonis ostenderis. Cedo igitur quid didiceris, aut in qua secta ueritatem deprehenderis. In academia scilicet, quam secutus es, quam probasti. At hec nichil docet, nisi ut scias te nichil scire. Tui ergo te libri arguunt, quam nichil a philosophia disci possit ad uitam. Hec tua uerba sunt: »Mihi autem non modo ad sapientiam ceci uidemur, sed ad ea ipsa, que aliqua ex parte cerni uideantur, hebetes et obtusi.« Si ergo philosophia est magistra uite, cur tibi ipse cecus, et hebes, et obtusus uidebare, quem oportuit, illa docente, et sentire, et sapere, et in clarissima  luce uersari? At quam confessus fueris philosophie  ueritatem, docent ad filium composita precepta, quibus mones philosophie quidem precepta noscenda, uiuendum autem esse ciuiliter.

Quid tam repugnans dici potest? Si noscenda sunt precepta philosophie, ideo utique noscenda sunt ut recte sapienterque uiuamus. uel, si ciuiliter uiuendum est, non est igitur philosophia sapientia; siquidem melius est ciuiliter, quam philosophice uiuere. Nam si sapientia est, que dicitur philosophia, stulte profecto uiuit, qui non secundum philosophiam uiuit. Si autem non stulte uiuit, qui ciuiliter uiuit, sequitur ut stulte uiuat, qui philosophice uiuit. Tuo itaque iudicio philosophia stultitie, inanitatisque damnata est. Idem in Consolatione, id est, in opere non ioculari, hanc de philosophia sententiam tulisti: »Sed nescio  quis nos teneat error, aut miserabilis ignoratio ueri.« Ubi est ergo philosophie magisterium? aut quid te docuit illa uite parens, si uerum miserabiliter ignoras? Quod si hec erroris ignorationisque confessio pene inuito tibi ab intimo pectore expressa est, cur non tibi uerum fateris aliquando, philosophiam, quam tu nichil docentem in celum laudibus extulisti, magistram uirtutis esse non posse?



CAPUT Xu. Senece error in philosophia: et quomodo philosophorum oratio cum eorum uita pugnet.

Eodem ductus errore Seneca (quis enim ueram uiam teneret, errante Cicerone? »Philosophia, inquit,  nichil aliud est quam recta ratio uiuendi, uel  honeste uiuendi scientia, uel ars recte uite agende.  [5Kb] Non errabimus, si dixerimus philosophiam esse legem bene honesteque uiuendi. Et qui dixerit illam regulam uite, suum illi reddidit.« Hic plane non respexit ad commune philosophie nomen, que cum sit in plures sectas disciplinasque diffusa, nichilque habeat certi, nichil denique, de quo uniuersi una mente ac uoce consentiant, quid potest esse tam falsum, quam regulam uite philosophiam nominari, in qua diuersitas preceptorum rectum iter impediat, et turbet? aut legem bene uiuendi, cuius capita longe dissonant? aut scientiam uite agende, in qua nichil aliud efficitur, contraria sepe dicendo, quam ut nemo quidquam sciat? Quero enim, utrumne academiam philosophiam putet esse, an non? Negaturum non arbitror:  quod si est, nichil ergo illorum cadit in philosophiam, que omnia reddit incerta, legem abrogat, artem nullam putat, rationem subuertit, regulam deprauat, scientiam funditus tollit. Falsa igitur illa omnia, quia in rem semper incertam et adhuc nichil explicantem cadere non possunt. Nulla itaque ratio, uel scientia, uel lex bene uiuendi, nisi in hac unica, et uera, et celesti sapientia constituta est, que philosophis fuerat ignota. Nam illa terrena, quoniam falsa est, fit uaria, et multiplex, sibique tota contraria est. Et sicut unus est huius mundi constitutor et rector Deus, una ueritas: ita unam esse ac simplicem sapientiam  necesse est, quia quidquid est uerum, ac  bonum, id perfectum esse non potest, nisi fuerit sin gulare. Quod si philosophia uitam posset instruere, nulli alii nisi philosophi essent boni, et qui eam non didicissent, essent omnes semper mali. Cum uero innumerabiles existant, et semper exstiterint, qui sint, aut fuerint sine ulla doctrina boni, ex philosophis autem perraro fuerit, qui aliquid in uita fecerit laude dignum, quis est tandem, qui non uideat, eos homines uirtutis, qua ipsi egent, non esse doctores? Nam si quis in mores eorum diligenter inquirat, inueniet iracundos, cupidos, libidinosos, arrogantes, proteruos, et sub obtentu sapientie sua uitia celantes, domi facientes ea que in scholis arguissent.

Fortasse mentior accusandi gratia. Nonne id ipsum Tullius et fatetur, et queritur? »Quotus quisque, inquit,  philosophorum inuenitur, qui sit ita moratus, ita animo et uita constitutus, ut ratio postulat? qui disciplinam ueram, non ostentationem scientie, sed legem uite putet? qui obtemperet ipse sibi, et decretis pareat suis? uidere licet alios tanta leuitate et iactatione, ut his fuerit non didicisse melius: alios pecunie cupidos, alios glorie; multos libidinum seruos, ut cum eorum uita mirabiliter pugnet oratio.« Nepos quoque Cornelius ad eumdem Ciceronem ita scribit: »Tantum abest, ut ego magistram esse putem uite philosophiam, beateque uite perfectricem, ut nullis magis existimem opus esse magistris uiuendi,  quam plerisque, qui in ea disputanda uersantur.  uideo enim magnam partem eorum, qui in schola de pudore et continentia precipiant argutissime, eosdem in omnium libidinum cupiditatibus uiuere. Item Seneca in Exhortationibus:  [49Kb] »Plerique, inquit, philosophorum tales sunt, diserti in conuitium suum, quos si audias in auaritiam, in libidinem, in ambitionem perorantes, indicium sui professos putes, adeo redundant ad ipsos maledicta in publicum missa; quos non aliter intueri decet, quam medicos, quorum tituli remedia habent, pyxides uenena. Quosdam uero nec pudor uitiorum tenet: sed patrocinia turpitudini sue fingunt, ut etiam honeste peccare uideantur. Faciet sapiens, inquit idem Seneca, etiam que non probabit, ut etiam ad maiora transitum inueniat: nec relinquet bonos mores, sed tempori  aptabit; et quibus alii utuntur in gloriam, aut uoluptatem, utetur agende rei causa.« Deinde paulo post: »Omnia que luxuriosi faciunt, queque imperiti, faciet et sapiens, sed non eodem modo, eodemque proposito. Atqui nichil interest quo animo facias, quod fecisse uitiosum est: quia facta cernuntur, animus non uidetur.«

Aristippo Cyrenaicorum magistro cum Laide nobili scorto fuit consuetudo, quod flagitium grauis ille philosophie doctor sic defendebat, ut diceret, multum inter se et ceteros Laidis amatores interesse,  quod ipse haberet Laidem, alii uero a Laide haberentur. O preclara et imitanda bonis sapientia! Huic uero liberos in disciplinam dares, ut discerent habere meretricem? Aliquid inter se ac perditos interesse dicebat; scilicet quod illi bona sua perderent, ipse gratis luxuriaretur. In quo plane sapientior meretrix fuit, que philosophum habuit pro lenone, ut ad se omnis iuuentus, doctoris exemplo et auctoritate corrupta, sine ullo pudore concurreret. Quid ergo interfuit, quo animo philosophus ad meretricem famosissimam commearet, cum eum populus et riuales sui uiderent omnibus perditis nequiorem? Nec satis fuit ita uiuere: sed docere etiam libidines cepit, ac mores suos de lupanari ad scholam transtulit, disserens uoluptatem corporis esse summum bonum.  Que doctrina execrabilis et pudenda, non in corde philosophi, sed in sinu meretricis est nata.

Nam quid ego de Cynicis loquar? quibus in propatulo coire cum coniugibus mos fuit. Quid mirum, si a canibus, quorum uitam imitantur, etiam uocabulum nomenque traxerunt? Nullum igitur in hac disciplina magisterium uirtutis est, cum etiam illi, qui honestiora precipiunt, aut non faciant ipsi que suadent, aut si faciunt  non disciplina eos ad rectum, sed natura perducat, que sepius etiam indoctos impellit ad laudem.



 CAPUT XuI. Quod recte docentes philosophi male uiuant, teste Cicerone; unde non tam philosophie, quam sapientie studendum est.

uerum cum  [4Kb] se perpetue desidie tradant, nullamque uirtutem capessant, et omnem suam uitam nichil aliud quam in eloquendo peragant, quid aliud quam inertes putari debent? Sapientia enim, nisi in aliquo actu fuerit quo uim suam exerceat, inanis et falsa est; recteque Tullius ciuiles uiros, qui rempublicam gubernent, qui urbes aut nouas constituant, aut constitutas equitate tueantur, qui salutem libertatemque ciuium uel bonis legibus, uel salubribus consiliis, uel iudiciis grauibus conseruent, philosophie doctoribus prefert. Bonos enim facere oportet potius  quam inclusos in angulis facienda precipere, que ne ipsi quidem faciunt, qui loquuntur; et quoniam se a ueris actibus remouerunt, apparet eos exercende lingue causa, uel aduocandi gratia artem ipsam philosophie reperisse. Qui autem docent tantum, nec faciunt, ipsi preceptis suis detrahunt pondus; quis enim obtemperet, cum ipsi preceptores doceant non obtemperare? Bonum est autem recta et honesta precipere: sed nisi et facias, mendacium est; et est incongruens atque ineptum, non in pectore, sed in labris habere bonitatem.

Non ergo utilitatem ex philosophia, sed oblectationem petunt. Quod quidem Cicero testatus est: »Profecto, inquit, omnis istorum disputatio, quanquam uberrimos fontes uirtutis et scientie contineat,  tamen collata cum horum actis perfectisque rebus, uereor ne non tantum uideatur attulisse negotiis hominum utilitatis, quantam oblectationem otiis.« uereri quidem non debuit, cum uerum diceret: sed  quasi timeret, ne proditi mysterii reus a philosophis citaretur, non est ausus confidenter pronuntiare, quod fuit uerum, illos non ideo disputare, ut doceant, sed ut se oblectent in otio: qui quoniam auctores sunt rerum gerendarum, nec ipsi quidquam gerunt, pro loquacibus sunt habendi. Sed profecto, quia nichil boni ad uitam afferebant, nec ipsi decretis suis obtemperauerunt; nec quisquam per tot secula inuentus est, qui eorum legibus uiueret. Abiicienda est igitur omnis philosophia, quia non studendum est sapientie, quod fine ac modo caret: sed sapiendum est, et quidem mature. Non enim nobis altera uia conceditur, ut, cum in hac sapientiam queramus, in illa sapere possimus: in hac utrumque fieri necesse est. Cito inueniri debet, ut cito suscipi possit, ne  quid pereat ex uita cuius finis incertus est. Ciceronis Hortensius contra philosophiam disserens, circumuenitur arguta conclusione; quod cum diceret philosophandum non esse, nichilominus philosophari uidebatur, quoniam philosophi est, quid in uita faciendum, uel non faciendum sit, disputare. Nos ab hac calumnia immunes ac liberi sumus, qui philosophiam tollimus, quia humane cogitationis inuentio est; sophiam defendimus, quia diuina traditio est, eamque ab omnibus suscipi oportere testamur. Ille, cum philosophiam tolleret, nec melius aliquid afferret, sapientiam tollere putabatur, eoque facilius de sententia pulsus est: quia constat hominem non ad stultitiam, sed ad sapientiam nasci.

Preterea illud quoque argumentum contra philosophiam  ualet plurimum, quo idem est usus Hortensius; ex eo posse intelligi, philosophiam non esse sapientiam, quod principium et origo eius appareat. Quando, inquit, philosophi esse ceperunt? Thales   primus, recens hec quidem etas;  [6Kb] ubi ergo apud antiquiores latuit amor iste inuestigande ueritatis? Item Lucretius ait:

Denique natura hec rerum, ratioque reperta est
Nuper; et hanc primus cum primis ipse repertus
Nunc ego sum, in patrias qui possum uertere uoces.
Et Seneca: »Nondum sunt, inquit, mille anni, ex quo initia sapientie mota sunt.« Multis ergo seculis humanum genus sine ratione uixit. Quod irridens Persius:

   Postquam  sapere urbi
Cum pipere et palmis uenit;
tanquam sapientia cum saporis mercibus fuerit inuecta: que si secundum hominis naturam est, cum homine ipso ceperit necesse est; si uero non est, nec capere quidem illam posset humana natura. Sed quia recepit, igitur a principio fuisse sapientiam necesse  est; ergo philosophia, quia non a principio fuit, non est eadem uera sapientia. Sed uidelicet Greci, quia sacras ueritatis litteras non attigerant, quemadmodum deprauata esset sapientia, nesciuerunt. Et ideo cum uacare sapientia humanam uitam putarent, philosophiam commenti sunt; id est, latentem atque ignotam sibi ueritatem disserendo eruere uoluerunt, quod studium, per ignorantiam ueri, sapientiam putauerunt.



 CAPUT XuII. A Philosophia ad philosophos transit, initio ab Epicuro sumpto; et quomodo Leucippum et Democritum habuerit auctores erroris.

Dixi de philosophia ipsa quam breuiter potui: nunc ad philosophos ueniamus; non ut cum his decertemus, qui stare non possunt, sed ut eos fugientes atque deiectos nostro campo insequamur. Epicuri disciplina multo celebrior semper fuit, quam ceterorum; non quia ueri aliquid afferat, sed quia multos populare nomen uoluptatis inuitat. Nemo enim non in uitia pronus est. Preterea, ut ad se multitudinem contrahat,  apposita singulis quibusque moribus loquitur. Desidiosum uetat litteras discere, auarum populari largitione liberat, ignauum prohibet accedere ad rempublicam, pigrum exerceri, timidum militare. Irreligiosus audit deos nichil curare; inhumanus, et suis commodis seruiens iubetur nichil cuiquam tribuere; omnia enim sua causa facere sapientem. Fugienti turbam solitudo laudatur. Qui nimium parcus est, discit aqua et polenta uitam posse tolerari. Qui  odit uxorem,  [5Kb] huic enumerantur celibatus bona: habenti malos liberos orbitas predicatur; aduersus impios parentes nullum esse uinculum nature. Impatienti ac delicato dolorem esse omnium malorum maximum dicitur: forti, etiam in tormentis beatum esse sapientem. Qui claritati ac potentie studet, huic precipitur reges colere: qui molestiam ferre non potest, huic regiam fugere. Ita homo astutus ex uariis diuersisque moribus circulum cogit, et dum studet placere omnibus, maiore discordia secum ipse pugnauit, quam inter se uniuersi. Unde autem disciplina eius tota descendat, quam originem habeat, explicandum est.

uidebat Epicurus bonis aduersa semper accidere, paupertatem, labores, exilia, charorum amissiones;  malos contra beatos esse, augeri potentia, honoribus affici: uidebat innocentiam minus tutam, scelera impune committi: uidebat, sine delectu morum, sine ordine ac discrimine annorum seuire mortem: sed alios ad senectutem peruenire, alios infantes rapi, alios iam robustos interire, alios in primo adolescentie flore immaturis funeribus extingui, in bellis potius  meliores, et uinci, et perire. Maxime autem commouebat, homines in primis religiosos grauioribus malis affici: iis autem, qui aut deos omnino negligerent, aut non pie colerent, uel minora incommoda euenire uel nulla: ipsa etiam sepe templa fulminibus conflagrare. Quod Lucretius queritur , cum dicit de Deo:

   Tum fulmina mittat, et edes
Ipse suas disturbet; et in deserta recedens,
Seuiat exercens telum, quod sepe nocentes
Preterit, exanimatque indignos, inque merentes.
Quod si uel exiguam ueritatis auram colligere potuisset, numquam diceret, edes illum suas disturbare; cum ideo disturbet, quod non sunt sue. Capitolium, quod est Romane urbis et religionis caput summum,  non semel, sed sepius fulmine ictum conflagrauit. Homines autem ingeniosi quid de hoc existimauerint, ex dicto Ciceronis apparet, qui ait, diuinitus extitisse illam flammam, non que terrestre illud domicilium Iouis deleret, sed que sublimius magnificentiusque deposceret. Qua de re etiam in libris Consulatus sui eadem dixit que Lucretius:

 Nam pater altitonans stellanti nixus Olympo,
Ipse  [17Kb] suas arces, atque inclyta templa petiuit,
Et Capitolinis iniecit sedibus ignes.
Pertinaci ergo stultitia non modo uim maiestatemque ueri Dei non intellexerunt: sed etiam impietatem sui erroris auxerunt, qui templum celesti iudicio sepe damnatum restituere contra fas omne contenderint.

Cum hec igitur cogitaret Epicurus, earum rerum uelut iniquitate inductus  existimauit nullam esse prouidentiam. Quod cum sibi persuasisset, suscepit etiam defendendum: sic in errores inextricabiles se ipse conclusit. Si enim prouidentia nulla est, quomodo tam ordinate, tam disposite mundus effectus est? Nulla, inquit, dispositio est; multa enim facta  sunt aliter, quam fieri debuerunt. Et inuenit homo diuinus, que reprehenderet. Que singula si uacaret refellere, facile ostenderem, nec sapientem hunc fuisse, nec sanum. Item si nulla prouidentia est, quomodo animalium corpora tam prouidenter ordinata sunt, ut singula queque membra mirabili ratione disposita sua officia conseruent? Nihil, inquit, in procreandis animalibus prouidentie ratio molita est; nam neque oculi facti sunt ad uidendum, neque aures ad audiendum, neque lingua ad loquendum, neque pedes sd ambulandum: quoniam prius hec nata sunt quam esset loqui, audire, uidere, ambulare. Itaque non hec ad usum nata sunt: sed usus ex illis natus est. Si nulla prouidentia est, cur imbres cadunt, fruges oriuntur, arbusta frondescunt? Non,  inquit, semper causa animantium ista fiunt, quoniam prouidentie nichil prosunt: sed omnia sua sponte fieri necesse est. Unde ergo nascuntur  aut quomodo fiunt omnia que geruntur? Non est,  inquit, prouidentie opus; sunt enim semina per inane uolitantia, quibus inter se temere conglobatis, uniuersa gignuntur atque concrescunt. Cur igitur illa non sentimus aut cernimus? Quia nec colorem habent, inquit, nec calorem ullum, nec odorem; saporis quoque et humoris expertia sunt, et tam minuta, ut secari ac diuidi nequeant.

Sic eum, quia in principio falsum susceperat, consequentium rerum necessitas ad deliramenta perduxit. Ubi enim sunt, aut unde ista corpuscula? Cur illa nemo preter unum Leucippum somniauit? a quo Democritus eruditus hereditatem stultitie reliquit Epicuro. Que si sunt corpuscula, et quidem solida, ut dicunt, sub oculos certe uenire possunt. Si eadem est natura omnium, quomodo res uarias efficiunt?  uario, inquit, ordine ac positione conueniunt: sicut littere, que cum sint pauce, uarie tamen collocate, innumerabilia uerba conficiunt. At littere uarias formas habent. Ita, inquit, et hec ipsa primordia; nam sunt aspera, sunt hamata, sunt leuia. Secari ergo et diuidi possunt, si aliquid inest illis quod emineat. Si autem leuia sunt et hamis indigent, coherere non possunt. Hamata igitur esse oportet, ut possint inuicem concatenari. Cum uero tam minuta esse dicantur, ut nulla ferri acie dissici ualeant, quomodo hamos, aut angulos habent? Quos, quia extant, necesse est posse diuelli. Deinde quo federe inter se, qua mente conueniunt, ut ex his aliquid construatur? Si sensu carent, nec coire tam disposite possunt; quia non potest quidquam rationale perficere, nisi ratio.  Quam multis coargui hec uanitas potest! sed properat oratio. Hic est ille,

Qui genus humanum ingenio superauit, et omnes
Prestinxit stellas, exortus uti etherius sol.

 Quos equidem uersus numquam sine risu legere possum. Non enim de Socrate, aut Platone hoc saltem dicebat, qui uelut reges habentur philosophorum: sed de homine, quo sano et uigente, nullus eger ineptius delirauit. Itaque peta inanissimus leonis laudibus murem non ornauit, sed obruit et obtriuit. At idem nos metu liberat mortis, de qua hec ipsius uerba sunt expressa: »Quando nos sumus, mors non est: quando mors est, nos non sumus;  [36Kb] mors ergo nichil ad nos.« Quam argute nos fefellit! quasi uero transacta mors timeatur, qua iam sensus ereptus est, ac non ipsum mori, quo sensus eripitur. Est enim tempus aliquod, quo nos etiamnum sumus, et mors tamen nondum est; idque ipsum uidetur miserum esse, cum et mors esse incipit, et nos esse desinimus.

 Nec frustra dictum est: Mors misera non est. Aditus ad mortem est miser: hoc est, morbo tabescere, ictum perpeti, ferrum corpore excipere, ardere igni, dentibus bestiarum laniari. Hec sunt que timentur, non quia mortem afferunt, sed quia dolorem magnum. Quin potius effice ne dolor malum sit. Omnium, inquit, malorum maximum est. Qui ergo non possum non timere, si id, quod mortem antecedit, aut efficit, malum est? Quid, quod totum illud argumentum falsum est? quia non intereunt anime. Anime uero, inquit, intereunt. Nam quod cum corpore nascitur, cum corpore intereat necesse est. Iam superius dixi, differre me hunc locum melius, et operi ultimo reseruare. ut hanc Epicuri persuasionem, siue  illa Democriti, siue Dicearchi fuit, et argumentis, et diuinis testimoniis redarguam. uerum ille fortasse impunitatem  uitiis suis spopondit; fuit enim turpissime uoluptatis assertor, cuius capiende causa, nasci hominem putauit. Quis, cum hoc affirmari audiat, uitiis et sceleribus abstineat? Nam si periture sunt anime, appetamus diuitias, ut omnes suauitates capere possimus: que si nobis desunt, ab iis qui habent, auferamus clam, dolo, ui; eo magis, si humanas res Deus nullus curat, quandocumque spes impunitatis arriserit, rapiamus, necemus. Sapientis est enim malefacere, si et utile sit, et tutum; quoniam si quis in celo Deus est, non irascitur cuiquam. Aeque stulti est et benefacere; quia sicut ira non commouetur, ita nec gratia tangitur. uoluptatibus igitur, quoquo modo possumus, seruiamus. Breui enim tempore nulli erimus omnino. Ergo nullum diem, nullum denique  temporis punctum fluere nobis sine uoluptate patiamur; ne, quia ipsi quandoque perituri sumus, id ipsum quod uiximus pereat.

Hoc ille tametsi non dicit uerbo, re tamen ipsa docet. Nam cum disputat, omnia sapientem sua causa facere, ad utilitatem suam refert omnia que agit. Ita qui audit hec flagitia, nec boni quidquam faciendum putabit, quoniam benefacere ad utilitatem spectat alienam, nec a scelere abstinendum, quia maleficio preda coniuncta est. Archipyrata quisquam, uel latronum ductor, si suos ad grassandum cohortetur; quo alio sermone uti potest, quam ut eadem dicat, que dicit Epicurus? Deos nichil curare; non ira, non gratia tangi; inferorum penas non esse metuendas,  quod anime post mortem occidant, nec ulli omnino sint inferi; uoluptatem esse maximum bonum; nullam  esse humanam societatem; sibi quemque consulere; neminem esse qui alterum diligat, nisi sua causa;  [141Kb] mortem non esse metuendam forti uiro, nec ullum dolorem, qui etiamsi torqueatur, si uratur, nichil curare se dicat. Est plane, cur quisquam putet, hanc uocem uiri esse sapientis, que potest latronibus aptissime commodari?



CAPUT XuIII. Pythagorici et Stoici, animarum immortalitatem statuentes, uoluntariam mortem inaniter persuadent.

Alii autem contraria his disserunt, superesse animas post mortem; et hi sunt maxime Pythagorici ac Stoici: quibus etsi ignoscendum est, quia uerum sentiunt,  non possum tamen non reprehendere eos, quia non sententia, sed casu inciderunt in ueritatem. Itaque in eo ipso quod recte sentiebant aliquid errarunt.  Nam cum timerent argumentum illud, quo colligitur necesse esse, ut occidant anime cum corporibus, quia cum corporibus nascuntur, dixerunt non nasci animas, sed insinuari potius in corpora, et de aliis in alia migrare. Non putauerunt aliter fieri posse, ut supersint anime post corpora, nisi uideantur fuisse ante corpora. Par igitur, ac prope similis error est partis utriusque. Sed hec in preterito falsa est, illa in futuro. Nemo enim uidit, quod est uerissimum, et nasci animas, et non occidere; quia, cur id fieret, aut que ratio esset hominis, nescierunt. Multi ergo ex iis, quia eternas esse animas suspicabantur, tamquam in celum migraturi essent, sibi ipsis manus intulerunt: ut Cleanthes, ut Chrysippus; ut Zeno, ut Empedocles, qui se in ardentis Aetne specum intempesta  nocte deiecit, ut, cum repente non apparuisset, abiisse ad deos crederetur; et ex Romanis Cato, qui fuit in omni sua uita Socratice uanitatis imitator.  Nam Democritus  [34Kb] in alia fuit persuasione. Sed tamen

Sponte sua letho caput obuius obtulit ipse,
quo nichil sceleratius fieri potest. Nam si homicida nefarius est, quia hominis extinctor est, eidem sceleri obstrictus est, qui se necat, quia hominem necat. Imo uero maius esse id facinus existimandum est, cuius ultio Deo soli subiacet. Nam sicut in hanc uitam non nostra sponte uenimus, ita rursus ex hoc domicilio corporis, quod tuendum nobis assignatum est, eiusdem iussu recedendum est, qui nos in hoc corpus induxit, tamdiu habituros, donec iubeat emitti; et si uis aliqua inferatur, equa mente id patiendum est, cum extincta innocentis anima inulta esse non possit, habeamusque iudicem magnum, cui soli uindicta in integro semper est.

 Homicide igitur illi omnes philosophi, et ipse romane  sapientie princeps Cato, qui antequam se occideret, perlegisse Platonis librum dicitur, qui est scriptus de eternitate animarum, et ad summum nefas philosophi auctoritate compulsus est; et hic tamen aliquam moriendi causam uidetur habuisse, odium seruitutis. Quid Ambraciotes ille, qui, cum eumdum librum perlegisset precipitem se dedit, nullam aliam ob causam, nisi quod Platoni credidit? Execrabilis prorsus ac fugienda doctrina, si abigit homines a uita. Quod si scisset Plato, atque docuisset, a quo, et quomodo, et quibus, et que ob facta, et quo tempore immortalitas tribuatur, nec Cleombrotum impegisset in mortem uoluntariam, nec Catonem, sed eos ad uitam et iustitiam potius erudisset. Nam Cato uidetur mihi causam quesisse moriendi, non tam ut Cesarem  fugeret, quam ut Stoicorum decretis obtemperaret, quos sectabatur, nomenque suum grandi aliquo facinore  clarificaret:  [26Kb] cui quid mali accidere potuerit, si uiueret, non inuenio. Caius enim Cesar, ut clemens erat, nichil aliud efficere uolebat, etiam in ipso belli ciuilis ardore, quam ut bene mereri de Republica uideretur, duobus optimis ciuibus Cicerone et Catone seruatis. Sed redeamus ad eos qui mortem pro bono laudant. De uita quereris, quasi uixeris, aut umquam tibi ratio constiterit, cur omnino sis natus. Nonne igitur tibi uerus ille et communis omnium pater Terentianum illud  iure increpauerit:

Prius disce, quid sit uiuere;
Si displicebit uita, tum isthoc utitor.
Indigaris te malis esse subiectum: quasi quidquam merearis boni, qui patrem, qui dominum, qui regem tuum nescis; qui quamuis clarissimam lucem  intuearis oculis, mente tamen cecus es, et in profundis ignorantie tenebris iaces. Que ignorantia effecit, ut quosdam dicere non puderet, idcirco nos esse natos, ut scelerum penas lueremus: quo quid delirius dici possit, non uideo. Ubi enim, uel que scelera potuimus admittere, qui omnino non fuimus? Nisi forte credemus inepto illi seni, qui se in priori uita Euphorbum fuisse mentitus est. Hic, credo, quod erat ignobili genere natus, familiam sibi ex Homeri carminibus adoptauit. O miram et singularem Pythagore memoriam! O miseram obliuionem nostrum omnium, qui nesciamus, qui ante fuerimus! Sed fortasse, uel errore aliquo, uel gratia sit effectum, ut ille solus letheum gurgitem non attigerit, nec obliuionis aquam gustauerit: uidelicet senex  uanus  fabulas tamquam  infantibus credulis finxit. Quod si bene sensisset de iis, quibus hec locutus est, si homines eos existimasset, nunquam sibi tam petulanter mentiendi licentiam uindicasset. Sed deridenda est hominis leuissimi uanitas. Quid Ciceroni faciemus? qui cum in principio Consolationis sue dixisset, luendorum scelerum causa nasci homines, iterauit id ipsum postea, quasi obiurgans eum, qui uitam non esse penam putet. Recte ergo prefatus est, errore, ac miserabili ueritatis ignorantia se teneri.



CAPUT XIX. Cicero et alii sapientissimi animarum immortalitatem, sed infideliter docent; et quod bona uel mala mors ex ante acta uita sit ponderanda.

At illi, qui de mortis bono disputant quia nichil  ueri sciunt, sic argumentantur: Si nichil est post mortem, non est malum mors; aufert enim sensum mali. Si autem supersunt anime, est etiam bonum, quia immortalitas sequitur. Quam sententiam Cicero de Legibus sic explicauit: »Gratulemurque nobis, quoniam mors aut meliorem, quam qui est in uita, aut certe non deteriorem allatura est statum. Nam sine corpore animo uigente, diuina uita est; sensu carente, nichil profecto est mali.« Argute, ut sibi uidebatur, quasi nichil esse aliud possit. Atqui utrumque hoc falsum est. Docent enim diuine Littere, non extingui animas: sed aut pro iustitia premio affici, aut pena pro sceleribus sempiterna. Nec enim fas aut eum qui sceleratus in uita feliciter fuerit, effugere quod meretur; aut eum, qui ob iustitiam miserrimus  fuerit, sua mercede fraudari. Quod adeo uerum est,  ut idem Tullius in Consolatione non easdem sedes  [49Kb] incolere iustos atque impios predicauerit. Nec enim omnibus, inquit, iidem illi sapientes arbitrati sunt, eumdem cursum in celum patere: nam uitiis et sceleribus contaminatos deprimi in tenebras, atque in ceno iacere docuerunt; castos autem animos, puros, integros, incorruptos, bonis etiam studiis atque artibus expolitos, leui quodam et facili lapsu ad deos, id est, ad naturam sui similem peruolare. Que sententia superiori illi argumento repugnat. Illud enim sic assumptum est, tamquam necesse sit, omnem hominem natum immortalitate donari. Quod igitur erit discrimen uirtutis, ac sceleris, si nichil interest, utrumne Aristides sit aliquis, an Phalaris? utrum Cato, an Catilina? Sed hanc repugnantiam rerum  sententiarumque non cernit, nisi qui tenet ueritatem. Si quis igitur nos roget, utrumne bonum sit mors, an malum? respondebimus, qualitatem eius ex uite ratione pendere. Nam sicut uita ipsa bonum est, si cum uirtute uiuatur, malum, si cum scelere: sic et mors ex preteritis uite actibus ponderanda est. Ita fit, ut si uita in Dei religione transacta sit, mors malum non sit; quia translatio est ad immortalitatem. Sin autem, malum sit necesse est; quoniam ad eterna  supplicia transmittit.

Quid ergo dicemus, nisi errare illos, qui aut mortem appetunt, tamquam bonum, aut uitam fugiunt,  tamquam malum? nisi quod sunt iniquissimi, qui  pauciora mala non pensant bonis pluribus. Nam cum omnem uitam per exquisitas et uarias traducant uoluptates, mori cupiunt, si quid forte his amaritudinis superuenit; et sic habent, tamquam illis nunquam fuerit bene, si aliquando fuerit male. Damnant igitur uitam omnem, plenamque nichil aliud, quam malis opinantur. Hinc nata est inepta illa sententia, hanc esse mortem, quam nos uitam putemus; illam uitam, quam nos pro morte timeamus: ita primum bonum esse, non nasci, secundum citius mori. Que, ut maioris sit auctoritatis, Sileno attribuitur. Cicero, in Consolatione: »Non nasci, inquit, longe optimum, nec in hos scopulos incidere uite; Proximum autem, si natus sis, quamprimum mori, tanquam ex incendio effugere uiolentiam fortune.« Credidisse  illum uanissimo dicto exinde apparet, quod adiecit aliquid de suo, ut ornaret. Quero igitur, cui esse optimum putet non nasci, cum sit nullus omnino, qui sentiat: nam ut bonum sit aliquid, aut malum, sensus efficit. Deinde, cur omnem uitam nichil aliud esse, quam scopulos, et incendium putauerit; quasi aut in nostra fuerit potestate, ne nasceremur, aut uitam nobis fortuna tribuat, non Deus, aut uiuendi ratio quidquam simile incendio habere uideatur.

Non dissimile Platonis illud est. quod aiebat, se gratias agere nature: primum, quod homo natus  esset potius, quam mutum animal; deinde, quod  mas  [12Kb] potius, quam femina; quod Grecus, quam Barbarus; postremo, quod Atheniensis, et quod temporibus Socratis. Dici non potest, quantam mentibus cecitatem, quantosque pariat errores ignoratio ueritatis. Ego plane contenderim, numquam quidquam dictum esse in rebus humanis delirius. Quasi uero si aut Barbarus, aut mulier, aut asinus denique natus esset, idem ipse Plato esset, ac non ipsum illud, quod natum fuisset. Sed uidelicet Pyhagore credidit, qui ut uetaret homines animalibus uesci, dixit, animas de corporibus in aliorum animalium corpora commeare: quod et uanum et impossibile est. uanum, quia necesse non fuit ueteres animas in noua corpora inducere, cum idem artifex, qui primas aliquando fecerat, potuerit semper nouas facere. Impossibile, quia  recte rationis anima tam immutare naturam status sui non potest, quam ignis aut deorsum niti, aut in transuersum, fluminis modo, flammam suam fundere. Existimauit igitur homo sapiens, potuisse fieri, ut anima, que tunc erat in Platone, in aliquod mutum animal includeretur, essetque humano sensu predita, ut intelligeret ac doleret incongruenti se corpore oneratam. Quanto sanius faceret, si gratias agere se diceret, quod ingeniosus, quod docilis natus esset, quod in iis opibus, ut liberaliter erudiretur. Nam quod Athenis natus est, quid in eo beneficii  fuit? An non plurimi extiterunt in aliis ciuitatibus excellenti ingenio atque doctrina uiri, qui meliores singuli, quam omnes Athenienses fuerunt? Quanta hominum millia fuisse credamus, qui et Athenis nati, et temporibus Socratis, indocti tamen, ac stulti fuerunt? Non enim aut parietes, aut locus in quo quisque est effusus ex utero conciliat homini sapientiam. Quid uero attinuit Socratis se temporibus natum gratulari? Num Socrates ingenia discentibus potuit commodare? Non uenit in mentem Platoni Alcibiadem quoque et Critiam eiusdem Socratis assiduos auditores fuisse; quorum alter hostis patrie acerrimus fuit, alter crudelissimus omnium tyrannorum.



CAPUT XX. Socrates aliis prudentior fuit in philosophia, quamuis  in multis desipuerit.

uideamus nunc, quid in Socrate ipso tam magnum fuerit, ut homo sapiens merito gratias ageret, illius se temporibus esse natum. Non inficior fuisse illum paulo cordatiorem, quam ceteros, qui naturam rerum putauerunt ingenio posse comprehendi. In quo illos non excordes tantum fuisse arbitror, sed etiam impios; quod in secreta celestis illius prouidentie curiosos oculos uoluerint immittere. Rome, et in plerisque urbibus scimus esse quedam sacra, que  aspici a uiris nefas habeatur.  [5Kb] Abstinent igitur aspectu, quibus contaminare illa non licet: et si forte, uel errore, uel casu quopiam uir aspexerit, primo pena eius, deinde instauratione sacrificii, scelus expiatur. Quid his facias, qui inconcessa scrutari uolunt? Nimirum multo sceleratiores, qui arcana mundi, et hoc celeste templum profanare impiis disputationibus querunt, quam qui edem ueste, aut Bone Dee, aut Cereris intrauerint. Que penetralia quamuis adire uiris non liceat, tamen a uiris fabricata sunt. Hi uero non tantum impietatis crimen effugiunt: sed, quod est multo indignius, eloquentie famam, et ingenii gloriam consequuntur. Quid, si aliquid inuestigare possent? Sunt enim tam stulti in asseuerando. quam improbi in querendo; cum neque inuenire quidquam possint, nec defendere, etiamsi  inuenerint. Nam si uerum uel fortuito uiderint, quod sepius contingit, committunt, ut ab aliis id pro falso refellatur. Non enim descendit aliquis de celo, qui sententiam de singulorum opinionibus ferat: quapropter nemo dubitauerit, eos, qui ista conquirant, stultos, ineptos, insanos esse.

Aliquid ergo Socrates habuit cordis humani, qui cum intelligeret hec non posse inueniri, ab eiusmodi questionibus se remouit; uereorque ne in eo solo. Multa enim sunt eius non modo laude indigna, sed etiam reprehensione dignissima, in quibus fuit suorum  simillimus. Ex his unum eligam, quod ab omnibus sit probatum. Celebre hoc prouerbium Socrates habuit: »Quod supra nos, nichil ad nos.« Procumbamus igitur in terram, et manus nobis ad preclara opera datas conuertamus in pedes. Nihil ad nos celum, ad cuius contemplationem sumus excitati; nichil denique lux ipsa pertineat: certe uictus nostri causa de celo est. Quod si hoc sensit, non esse de rebus celestibus disputandum, ne illorum quidem rationem poterat comprehendere, que sub pedibus habebat. Quid ergo? num errauit in uerbis? uerisimile non est: sed nimirum id sensit, quod locutus est, religioni minime seruiendum: quod si aperte diceret, nemo pateretur.

Quis enim non sentiat, hunc mundum tam mirabili ratione perfectum, aliqua prouidentia gubernari?  quandoquidem nichil est, quod possit sine ullo moderatore consistere. Sic domus ab habitatore deserta dilabitur; nauis sine gubernatore abit pessum; et corpus, relictum ab anima, diffluit: nedum putemus, tantam illam molem aut construi sine artifice, aut stare tamdiu sine rectore potuisse. Quod si publicas illas religiones uoluit euertere, non improbo, quin etiam laudabo, si ipse quod est melius inuenerit. uerum idem per canem et anserem deierabat. O hominem scurram  ineptum, perditum, desperatum, si cauillari uoluit religionem; dementem,  si hoc serio fecit, ut animal turpissimum pro Deo haberet! Quis iam superstitiones Aegyptiorum audeat reprehendere, quas Socrates Athenis auctoritate confirmauit sua? Illud uero nonne summe uanitatis, quod ante mortem familiares suos rogauit, ut Aesculapio gallum,  [34Kb] quem uouerat, pro se sacrarent? Timuit uidelicet, ne apud Rhadamanthum reciperatorem uoti reus fieret ab Aesculapio. Dementissimum hominem putarem, si morbo affectus periisset. Cum uero hoc sanus fecerit, est ipse insanus, qui eum putat fuisse sapientem. En, cuius temporibus natum esse se homo sapiens gratulatur.



CAPUT XXI. De Platonis doctrina, que respublicas destrueret.

uideamus tamen, quid illum Socrates docuerit,  qui cum totam Physicam repudiasset, eo se contulit, ut de uirtute atque officio quereret. Itaque non dubito, quin auditores suos iustitie preceptis erudierit. Docente igitur Socrate, non fugit Platonem, iustitie uim in equitate consistere; siquidem omnes pari conditione nascuntur. Ergo nichil  priuati ac proprii habeant: sed ut pares esse possint, quod  iustitie ratio desiderat, omnia in commune possideant. Ferri hoc potest, quamdiu de pecunia dici uidetur. Quod ipsum quam impossibile sit, et quam iniustum, poteram multis rebus ostendere. Concedamus tamen, ut possit fieri. Omnes enim sapientes erunt, et pecuniam contemnent. Quo ergo illum communitas ista perduxit? Matrimonia quoque inquit, communia esse debebunt: scilicet ut ad eamdem mulierem multi uiri, tamquam canes confluant; et is utique obtineat, qui uiribus uicerit: aut si patientes sunt, ut philosophi, expectent, ut uicibus, tamquam lupanar obeant. O miram Platonis equitatem! Ubi est igitur uirtus castitatis? ubi fides coniugalis? que si tollas, omnis iustitia sublata est. At idem dixit, beatas ciuitates futuras fuisse, si aut  philosophi regnarent, aut reges philosopharentur. Huic uero tam iusto, tam equo uiro regnum dares, qui aliis abstulisset sua, aliis condonasset aliena; prostituisset pudicitiam feminarum: que nullus unquam non modo rex, sed ne tyrannus quidem fecit.

Quam uero intulit rationem turpissimi huius consilii? Sic inquit: Ciuitas concors erit, et amoris mutui constricta uinculis, si omnes omnium fuerint  et mariti, et patres, et uxores, et liberi. Que ista confusio generis humani est! Quomodo seruari potest caritas, ubi nichil est certum quod ametur? Quis aut uir mulierem, aut mulier uirum diliget, nisi hahitauerint semper una, nisi deuota mens,  [16Kb] et seruata inuicem fides indiuiduam fecerit caritatem? que uirtus in illa promiscua uoluptate locum non habet. Item si omnes omnium liberi sint, quis amare liberos tamquam suos poterit, cum suos esse aut ignoret, aut dubitet? quis honorem tamquam patri deferet, cum unde natus sit nesciat? Ex quo fit, ut non tantum alienum pro patre habeat, sed etiam patrem pro alieno. Quid, quod uxor potest esse communis, filius non potest, quem concipi non nisi ex uno necesse est. Perit ergo illi uni communitas, ipsa  reclamante natura. Superest, ut tantummodo concordie causa uxores uelit esse communes. At nulla uehementior discordiarum causa est, quam unius femine a multis maribus appetitio. In quo Plato, si ratione non potuit, exemplis certe potuit admoneri, et mutorum animalium, que ob hoc uel acerrime pugnant, et hominum, qui semper ob eam rem grauissima inter se bella gesserunt.



CAPUT XXII De Platonis preceptis, iisdemque reprehensis.

Restat ut communio ista nichil aliud habeat, preter adulteria, et libidines; propter quas funditus eruendas, uirtus est uel maxime necessaria. Itaque non  inuenit concordiam, quam querebat; quia non uidebat, unde oriatur. Nam iustitia in extrapositis nichil  momenti habet, ne in corpore quidem: sed tota in hominis mente uersatur. Qui ergo uult homines adequare, non matrimonia, non opes subtrahere debet; sed arrogantiam, superbiam, tumorem, ut illi potentes et elati pares esse se etiam mendicissimis sciant. Detracta enim diuitibus insolentia et iniquitate, nichil intererit utrumne alii diuites, alii pauperes sint, cum animi pares fuerint; quod efficere nulla res alia preter religionem Dei potest. Putauit igitur se inuenisse iustitiam, cum eam prorsus euerterit; quia non rerum fragilium, sed mentium debet esset communitas. Nam si iustitia uirtutum omnium mater est, cum ille singule tolluntur, ipsa subuertitur. Tulit autem Plato ante omnia frugalitatem: que utique nulla est, ubi proprii nichil  habeatur. Tulit abstinentiam: siquidem nichil fuerit, quod abstineatur, alienum. Tulit temperantiam, tulit castitatem; que uirtutes in utroque sexu maxime sunt. Tulit uerecundiam, pudorem, modestiam, si honesta et legitima esse incipiunt, que solent flagitiosa et turpia iudicari. Sic uirtutem dum uult omnibus dare, omnibus adimit. Nam rerum proprietas, et uitiorum, et uirtutum materiam continet: communitas autem nichil aliud, quam uitiorum licentiam. Nam uiri, qui multas mulieres habent, nichil aliud dici possunt, quam luxuriosi ac nepotes. Item mulieres, que a multis habentur, non utique adultere, quia certum matrimonium nullum est, sed prostitute ac meretrices sint necesse est.

Redegit ergo humanam uitam ad similitudinem,  non dicam mutorum, sed pecudum ac belluarum. Nam uolucres pene omnes faciunt matrimonia, et  paria iunguntur,  [6Kb] et nidos suos tamquam geniales toros concordi mente defendunt; et fetus suos, quia certi sunt, amant; et si alienos obieceris, abigunt. At homo sapiens contra morem hominum, contraque naturam, stultiora sibi, que imitaretur, elegit. Et quoniam uidebat in ceteris animalibus officia marium feminarumque non esse diuisa, existimauit oportere etiam mulieres militare, et consiliis publicis interesse, et magistratus gerere, et imperia suscipere. Itaque his arma et equos assignauit: consequens est, ut lanam et telam uiris, et infantium gestationes. Nec uidit impossibilia esse, que diceret; ex eo quod adhuc in orbe terre, neque tam stulta, neque tam uana ulla gens extiterit; que hoc modo uiueret.



 CAPUT XXIII. De erroribus quorumdam philosophorum, deque sole et luna.

Cum igitur in tanta uanitate ipsi philosophorum principes deprehendantur, quid illos minores putabimus, qui numquam sibi tam sapientes uideri solent,  quam cum pecunie contemptu gloriantur? Fortis animus. Sed expecto quid faciant, et quo ille contemptus euadat. Tradita sibi a parentibus patrimonia tamquam malum fugiunt, ac deserunt. Et ne in tempestate naufragium faciant, in tranquillo se ultro precipitant, non uirtute, sed peruerso metu fortes; sicut illi, qui, cum timent ne ab hoste iugulentur, ipsi se iugulant, ut mortem morte deuitent. Sic isti, unde possent gloriam liberalitatis acquirere, sine honore, sine gratia perdunt. Laudatur Democritus, quod agros suos reliquerit, eosque pascua publica fieri passus sit. Probarem, si donasset. Nihil autem sapienter fit, quod si ab omnibus fiat, inutile est ac malum. Sed hec negligentia tolerabilis. Quid ille, qui patrimonium in nummos redactum effudit in mare? Ego dubito  utrumne sanus, an demens fuerit. Abite, inquit, in profundum, male cupiditates; ego uos mergam, ne ipse mergar a uobis. Si tantus pecunie contemptus est, fac illam beneficium, fac humanitatem, largire pauperibus: potest hoc, quod perditurus es, multis succurrere, ne fame, aut siti, aut nuditate moriantur. Imitare insaniam saltem furoremque  Tuditani;  [23Kb] sparge populo diripienda. Potes et pecuniam effugere, et tamen bene collocare; quia saluum est quidquid pluribus profuit.

Zenonis autem paria peccata quis probat? Sed omittamus id, quod est ab omnibus semper irrisum. Illud satis est ad coarguendum furiosi hominis errorem, quod inter uitia et morbos misericordiam ponit. Adimit nobis affectum, quo ratio humane uite pene omnis continetur. Cum enim natura hominis imbecillior sit quam ceterorum animalium, que uel ad perferendam uim temporum, uel ad incursiones a suis corporibus arcendas, naturalibus munimentis prouidentia celestis armauit: homini autem quia nichil  istorum datum est, accepit pro istis omnibus miserationis  affectum, qui plane uocatur humanitas, qua nosmet inuicem tueremur. Nam si homo ad conspectum alterius hominis efferaretur, quod facere uidemus animantes quarum natura soliuaga est, nulla esset hominum societas, nulla urbium condendarum uel cura, uel ratio. Sic neque uita quidem satis tuta, cum et ceteris animalibus exposita esset imbecillitas hominum, et ipsi inter semetipsos belluarum more seuirent. Non minor in aliis dementia.

Quid enim dici potest de illo, qui nigram dixit esse niuem? quam consequens erat, ut etiam picem albam esse diceret! Hic est ille, qui se idcirco natum esse dicebat, ut celum ac solem uideret, qui in terra nichil  uidebat sole lucente. Xenophanes dicentibus Mathematicis  [44Kb]  orbem lune duodeuiginti partibus maiorem esse, quam terram, stultissime credidit; et quod huic leuitati fuit consentaneum, dixit, intra concauum lune sinum esse aliam terram, et ibi aliud genus hominum simili modo uiuere, quo nos in hac terra uiuimus. Habent igitur illi lunatici homines alteram lunam, que illis nocturnum lumen exhibeat, sicut hec exhibet nobis. Et fortasse noster hic orbis alterius inferioris terre luna sit. Fuisse Seneca inter Stoicos ait, qui deliberaret utrumne Soli quoque suos populos daret: inepte scilicet, qui dubitauerit. Quid enim perderet, si dedisset? Sed, credo, calor deterrebat, ne tantam multitudinem periculo committeret; ne si estu nimio periissent, ipsius culpa euenisse tanta calamitas diceretur.



 CAPUT XXIu. De antipodibus, de celo ac sideribus.

Quid illi, qui esse contrarios uestigiis nostris Antipodas putant, num aliquid loquuntur? aut est quisquam tam ineptus, qui credat esse homines, quorum uestigia sint superiora, quam capita? aut ibi, que apud nos iacent, inuersa pendere? fruges et arbores deorsum uersus crescere? pluuias, et niues, et grandinem sursum uersus cadere in terram? Et miratur  aliquis, hortos pensiles inter septem mira narrari, cum philosophi et agros, et maria, et urbes, et montes pensiles faciant? Huius quoque erroris aperienda nobis origo est. Nam semper eodem modo falluntur. Cum enim falsum aliquid in principio sumpserint, ueri similitudine inducti, necesse est eos in ea, que consequuntur, incurrere. Sic incidunt in multa ridicula; quia necesse est falsa esse, que rebus falsis congruunt. Cum autem primis habuerint fidem, qualia sint ea, que sequuntur, non circumspiciunt, sed defendunt omni modo; cum debeant prima illa, utrumne uera sint, an falsa, ex consequentibus iudicare.

Que igitur illos ad Antipodas ratio perduxit? uidebant siderum cursus in occasum meantium; solem  atque lunam in eamdem partem semper occidere, atque oriri semper ab eadem. Cum autem non perspicerent, que machinatio cursus eorum temperaret, nec quomodo ab occasu ad orientem remearent, celum autem ipsum in omnes partes putarent esse deuexum, quod sic uideri, propter immensam latitudinem necesse est: existimauerunt, rotundum esse mundum sicut pilam, et ex motu siderum opinati sunt celum uolui, sic astra solemque, cum occiderint, uolubilitate ipsa mundi ad ortum referri. Itaque et ereos orbes  fabricati sunt, quasi ad figuram mundi, eosque celarunt portentosis quibusdam simulacris, que astra esse dicerent. Hanc igitur celi rotunditatem  [25Kb] illud sequebatur, ut terra in medio sinu eius esset inclusa. Quod si ita esset, etiam ipsam terram globo similem; neque enim fieri posset, ut non esset rotundum, quod rotundo conclusum teneretur. Si autem rotunda etiam terra esset, necesse esse, ut in omnes celi partes eamdem faciem gerat, id est montes erigat, campos tendat, maria consternat. Quod si esset, etiam sequebatur illud extremum, ut nulla sit pars terre, que non ab hominibus ceterisque animalibus incolatur. Sic pendulos istos Antipodas celi rotunditas adinuenit.

Quod si queras ab iis, qui hec portenta defendunt,  quomodo non cadunt omnia in inferiorem illam celi partem; respondent, hanc rerum esse naturam, ut pondera in medium ferantur, et ad medium connexa sint omnia, sicut radios uidemus in rota; que autem leuia sunt, ut nebula, fumus, ignis, a medio deferantur, ut celum petant. Quid dicam de iis nescio, qui, cum semel aberrauerint, constanter in stultitia perseuerant, et uanis uana defendunt; nisi quod eos interdum puto, aut ioci causa philosophari,  aut prudentes et scios mendacia defendenda suscipere, quasi ut ingenia sua in malis rebus exerceant, uel ostendant. At ego multis argumentis probare possem, nullo modo fieri posse, ut celum terra sit inferius, nisi et liber iam concludendus esset, et adhuc aliqua restarent, que magis sunt presenti operi necessaria. Et quoniam singulorum errores percurrere non est unius libri opus, satis sit pauca enumerasse, ex quibus possit qualia sint cetera intelligi.



CAPUT XXu. De addiscenda philosophia; et quanta ad eius studium sint necessaria.

Nunc pauca nobis de philosophia in commune  dicenda sunt, ut confirmata causa peroremus. Summus ille noster Platonis imitator existimauit philosophiam non esse uulgarem, quod eam non nisi docti homines assequi possint. »Est, inquit Cicero , philosophia paucis contenta iudicibus, multitudinem consulto ipsa fugiens.« Non est ergo sapientia, si ab hominum cetu abhorret: quoniam si sapientia homini data est, sine ullo discrimine omnibus data est, ut nemo sit prorsus,  qui eam capere non possit. At illi uirtutem humano generi datam sic amplexantur, ut soli omnium publico bono frui uelle uideantur, tam inuidi, quam si uelint deligare oculos  [5Kb] aut effodere ceteris, ne solem uideant. Nam quid est aliud hominibus negare sapientiam, quam mentibus eorum uerum ac diuinum lumen auferre? Quod si natura hominis sapientie capax est, oportuit et opifices, et rusticos, et mulieres, et omnes denique, qui humanam formam gerunt, doceri, ut sapiant; populumque ex omni lingua, et conditione, et sexu, et etate conflari. Maximum itaque argumentum est, philosophiam neque ad sapientiam tendere, neque ipsam esse sapientiam, quod mysterium eius barba tantum celebratur et pallio. Senserunt hoc adeo Stoici, qui et seruis, et mulieribus philosophandum esse dixerunt;  Epicurus quoque, qui rudes omnium litterarum ad philosophiam inuitat; item Plato, qui ciuitatem de sapientibus uoluit componere.

Conati quidem illi sunt facere, quod ueritas exigebat: sed non potuit ultra uerba procedi. Primum, quia multis artibus opus est, ut ad philosophiam possit accedi. Discende iste communes littere propter usum legendi, quia in tanta rerum uarietate, nec disci audiendo possunt omnia, nec memoria  contineri. Grammaticis quoque non parum opere  dandum est, ut rectam loquendi rationem scias. Id multos annos auferat necesse est. Nec oratoria quidem ignoranda est; ut ea, que didiceris, proferre atque eloqui possis. Geometria quoque, ac musica, et astrologia necessaria est, quod he artes cum philosophia habent aliquam societatem: que uniuersa perdiscere neque femine possunt, quibus intra puberes annos officia mox usibus domesticis profutura discenda sunt neque serui, quibus per eos annos uel maxime seruiendum est, quibus possunt discere; neque pauperes, aut opifices, aut rustici, quibus in diem uictus labore est querendus. Ob eam causam Tullius ait abhorrere a multitudine philosophiam. At enim rudes Epicurus accipiet. Quomodo ergo illa, que de principiis rerum dicuntur, intelligunt, que perplexa et inuoluta uix etiam politi homines  assequuntur?

In rebus igitur obscuritate implicitis, et ingeniorum uarietate confusis, et eloquentium uirorum exquisito sermone fucatis, quis imperito ac rudi locus est? Denique nullas unquam mulieres philosophari docuerunt, preter unam ex omni memoria Themisten; neque seruos, preter unum Phedonem, quem male seruientem redemisse ac docuisse Cebetem tradunt. Enumerant etiam Platonem, ac Diogenem;  qui tamen serui non fuerunt: sed his seruitus euenerat;  sunt enim capti. Platonem quidem redemisse Anniceris quidam  [5Kb] traditur sestertiis octo. Itaque insectatus est conuiciis hunc ipsum redemptorem Seneca, quod paruo Platonem estimauerit. Furiosus, ut mihi uidetur, qui homini fuerit iratus, quod non multam pecuniam perdidit: scilicet aurum appendere debuit, tamquam pro mortuo Hectore, aut tantum ingerere nummorum, quantum uenditor non poposcit. Ex Barbaris uero nullum, preter unum Anacharsim Scytham, qui philosophiam ne somniasset quidem, nisi et linguam, et litteras ante didicisset.



CAPUT XXuI. Sapientiam sola doctrina celestis largitur; et quam sit efficax lex Dei.

 Quod ergo illi poscente natura faciendum esse senserunt, sed tamen neque ipsi facere potuerunt, neque a philosophis fieri posse uiderunt, sola hec efficit doctrina celestis; quia sola sapientia est. Illi scilicet persuadere cuiquam poterunt, qui nichil persuadent etiam sibi? aut cuiusquam cupiditates oppriment,  iram temperabunt, libidinem cercebunt, cum ipsi et cedant uitiis, et fateantur, plus ualere naturam? Dei autem precepta, quia et simplicia, et uera sunt, quantum ualeant in animis hominum, quotidiana experimenta demonstrant. Da mihi uirum, qui sit iracundus, maledicus, effrenatus: paucissimis Dei uerbis:

Tam placidum, quam ouem, reddam.
Da cupidum, auarum, tenacem: iam tibi eum liberalem dabo, et pecuniam suam plenis manibus largientem. Da timidum doloris ac mortis: iam cruces, et ignes, et taurum contemnet. Da libidinosum, adulterum, ganeonem: iam sobrium, castum, continentem uidebis. Da crudelem et sanguinis appetentem: iam in ueram clementiam furor ille mutabitur. Da iniustum, insipientem, peccatorem: continuo et  equus, et prudens, et innocens erit. Uno enim lauacro malitia omnis abolebitur. Tanta diuine sapientie uis est, ut in hominis pectus infusa, matrem delictorum stultitiam uno semel impetu expellat: ad quod efficiendum, non mercede, non libris, non lucubrationibus opus est. Gratis ista fiunt, facile, cito;  modo pateant aures, et pectus sapientiam sitiat.  [6Kb] Nemo uereatur: nos aquam non uendimus, nec solem mercede prestamus. Dei fons uberrimus atque plenissimus patet cunctis: et hoc celeste lumen uniuersis oritur , quicumque oculos habent. Num quis hec philosophorum aut unquam prestitit, aut prestare, si uelit, potest? Qui cum etates suas in studio philosophie conterant, neque alium quemquam, neque seipsos  possunt facere meliores. Itaque sapientia eorum, ut plurimum efficiat, non excidit uitia, sed abscondit. Pauca uero Dei precepta sic totum hominem immutant, et exposito uetere nouum reddunt, ut non cognoscas eumdem esse.



CAPUT XXuII.  Quam parum philosophorum precepta conferant ad ueram sapientiam, quam in sola religione inuenies.

Quid ergo? nichilne illi simile precipiunt? Imo permulta; et ad uerum frequenter accedunt. Sed nichil ponderis habent illa precepta, quia sunt humana, et auctoritate maiori, id est diuina illa, carent. Nemo igitur credit; quia tam se hominem putat esse, qui audit, quam est ille, qui precipit. Preterea  nichil apud eos certi est, nichil quod a scientia ueniat. Sed cum omnia coniecturis agantur, multa etiam diuersa et uaria proferantur, stultissimi est hominis, preceptis eorum uelle parere, que utrum uera sint, an falsa, dubitatur; et ideo nemo paret, quia nemo uult ad incertum laborare. uirtutem esse Stoici aiunt, que sola efficiat uitam beatam. Nihil potest uerius dici. Sed quid, si cruciabitur aut dolore afficietur? Poteritne quisquam inter carnifices beatus esse? Imo uero illatus corpori dolor materia uirtutis est: itaque ne in tormentis quidem miser est. Epicurus multo fortius. Sapiens, inquit, semper beatus est; et uel inclusus in Phalaridis tauro hanc uocem emittet: »Suaue est, et nichil curo.« Quis eum non irriserit? Maxime, quod homo uoluptarius personam  sibi uiri fortis imposuit, et quidem supra modum, non enim fieri potest, ut quisquam cruciatus corporis pro uoluptatibus ducat, cum satis sit, ad officium uirtutis implendum, perferre ac sustinere. Quid dicitis Stoici? Quid tu Epicure? Beatus est sapiens, etiam cum torquetur. Si propter gloriam patientie; non fruetur; in tormentis enim fortasse morietur. Si propter memoriam; aut non sentiet, si occidunt anime, aut si sentiet, nichil ex ea consequetur.

 Quis ergo alius fructus est in uirtute? que beatitudo uite? ut equo animo moriatur? Bonum mihi affertis unius hore, aut fortasse momenti, propter quod non expediat in tota uita miseriis et laboribus confici. Quantum autem temporis mors occupat? que cum ueniat  [35Kb] utrum equo an iniquo animo eam subieris, iam nichil refert. Ita fit, ut nichil aliud ex uirtute captetur, nisi gloria. Sed hec aut superuacua et breuis est, aut prauis hominum iudiciis non sequetur. Nullus igitur ex uirtute fructus est, ubi uirtus mortalis est et caduca. Ita qui hec locuti sunt, umbram quamdam uirtutis uidebant, ipsam uirtutem non uidebant. Defixi enim fuerunt in terram, nec uultus suos in altum erigebant, ut eam possent intueri,

Que sese a celi regionibus ostentabat.
 Hec causa est, cur preceptis eorum nullus obtemperet: quoniam aut ad uitia erudiunt, si uoluptatem defendunt; aut si uirtutem asserunt, neque peccato penam minantur, nisi solius turpitudinis, neque uirtuti ullum premium pollicentur, nisi solius honestatis et laudis, cum dicant, non propter seipsam expetendam esse uirtutem.

Beatus est igitur sapiens in tormentis: sed cum torquetur pro fide, pro iustitia, pro Deo, illa patientia doloris beatissimum faciet. Est enim Deus, qui solus potest honorare uirtutem; cuius merces immortalitas sola est: quam qui non appetunt, nec religionem tenent, cui eterna subiacet uita, profecto neque uirtutis uim sciunt, cuius premium ignorant;  neque in celum spectant, quod ipsi se facere putant,  cum res non uestigabiles querunt, quia ratio in celum spectandi nulla alia est, nisi aut religionem suscipere, aut animam suam immortalem esse credere. Quisquis enim aut Deum colendum esse intelligit, aut immortalitatis spem sibi propositam habet, mens eius in celo est; et licet id non aspiciat oculis, anime tamen lumine aspicit. Qui autem religionem non suscipiunt, terreni sunt; qui religio de celo est, et qui animam putant cum corpore interire, eque in terram spectant, quia ultra corpus quod est terra, nichil amplius uident, quod sit immortale. Nihil igitur prodest hominem ita esse fictum, ut recto corpore spectet in celum; nisi erecta mente Deum cernat, et cogitatio eius in spe uite perpetue tota uersetur.



 CAPUT XXuIII. De uera religione, deque natura; fortuna num sit dea; et de philosophia.

Quapropter nichil aliud est in uita, quo ratio, quo conditio nostra nitatur, nisi Dei, qui nos genuit, agnitio et religiosus ac pius cultus: unde quoniam philosophi aberrauerunt, sapientes utique non fuerunt. Quesierunt illi quidem sapientiam: sed quia non rite querebant, prolapsi sunt longius; et in tantos errores inciderunt, ut etiam communem sapientiam non tenerent. Non enim tantum religionem asserere noluerunt: uerum etiam sustulerunt; dum specie false uirtutis inducti, conantur animos omni metu liberare:  que religionis euersio nature nomen inuenit. Illi  enim, cum aut ignorarent, a quo esset effectus mundus, aut persuadere uellent, nichil esse diuina mente perfectum, naturam esse dixerunt rerum omnium matrem, quasi dicerent, omnia sua sponte esse nata: quo uerbo plane imprudentiam suam confitentur. Natura enim, remota prouidentia et potestate diuina, prorsus nichil est. Quod si Deum naturam uocent,  [14Kb] que peruersitas est, naturam potius quam Deum nominare? Si autem natura ratio est, uel necessitas, uel conditio nascendi, non est per seipsam sensibilis: sed necesse est mentem esse diuinam, que sua prouidentia nascendi principium rebus omnibus prebeat. Aut si natura est celum atque terra, et omne, quod natum est, non est Deus natura, sed Dei opus.

Non dissimili errore credunt esse fortunam, quasi  deam quamdam res humanas uariis casibus illudentem; quia nesciunt, unde sibi bona, et mala eueniant. Cum hac se compositos ad preliandum putant; nec ullam tamen rationem reddunt, a quo et quam ob causam: sed tantum cum fortuna se digladiari momentis omnibus gloriantur. Iam quicumque aliquos consolati sunt ob interitum amissionemque charorum, fortune nomen acerrimis accusationibus prosciderunt;  nec omnino ulla eorum disputatio de uirtute est, in qua non fortuna uexetur. M. Tullius in sua Consolatione pugnasse se semper contra fortunam loquitur, eamque a se esse superatam, cum fortiter inimicorum impetus retudisset; ne tum quidem se ab ea fractum, cum domo pulsus patria caruit: tum autem, cum amiserit carissimam filiam, uictum se a fortuna turpiter confitetur. Cedo, inquit, et manum tollo. Quid hoc homine miserius, qui sic iaceat? Insipienter, inquit: sed qui profitetur se esse sapientem. Quid ergo sibi uult assumptio nominis? Quid contemptus ille rerum, qui magnificis uerbis pretenditur? Quid dispar ceteris habitus? Aut cur omnino precepta sapientie datis, si nemo, qui sapiat, adhuc inuentus est? Et quisquam nobis inuidiam facit, quia  philosophos negamus esse sapientes? cum ipsi nec scire se quidquam, nec sapere fateantur. Nam si quando ita defecerint, ut ne affingere quidem quidquam possint, quod faciunt in rebus ceteris: tum uero ignorantie admonentur, et quasi furibundi exiliunt, et exclamant se cecos esse et excordes. Anaxagoras pronuntiat circumfusa esse tenebris omnia. Empedocles angustas esse sensuum semitas queritur,  tamquam illi ad cogitandum rheda et quadrigis opus esset. Democritus quasi in puteo  quodam sic alto, ut fundus sit nullus, ueritatem iacere demersam; nimirum stulte, ut cetera. Non enim tamquam in puteo demersa ueritas est,  [5Kb] quo uel descendere, uel etiam cadere illi licebat, sed tamquam in summo montis excelsi uertice, uel potius in celo, quod est uerissimum. Quid enim est, cur eam potius in imum depressam diceret, quam in summum leuatam? nisi forte mentem quoque in pedibus, aut in imis calcibus constituere malebat potius, quam in pectore, aut in capite.

Adeo remotissimi fuerunt ab ipsa ueritate, ut eos ne status quidem sui corporis admoneret, ueritatem in summo illis esse querendam. Ex hac desperatione  confessio illa Socratis nata est, qua se nichil scire dixit, nisi hoc unum, quod nichil sciat. Hinc Academie disciplina manauit; si tamen disciplina dici potest, in qua ignoratio et discitur et docetur. Sed ne illi quidem, qui scientiam sibi assumpserunt, id ipsum, quod se scire putabant, constanter defendere potuerunt. Qui, quoniam ratio illis non quadrabat, per ignorantiam rerum diuinarum tam uarii, tam incerti fuerunt, sibique sepe contraria disserentes, ut quid sentirent, quid uellent, statuere ac diiudicare non possis. Quid igitur pugnes aduersus  eos homines, qui suo sibi gladio pereunt? Quid labores, ut eos destruas, quos sua ipsos destruit atque afficit oratio? Aristoteles, inquit Cicero , ueteres philosophos accusans, ait eos aut stultissimos, aut gloriosissimos fuisse, qui existimassent philosophiam suis ingeniis perfectam: sed se uidere, quod paucis annis magna accessio facta esset, breui tempore philosophiam plane absolutam fore. Quod igitur fuit illud tempus? quo more? quando est aut a quibus absoluta? Nam quod ait stultissimos fuisse, qui putassent ingeniis suis perfectam esse sapientiam, uerum est: sed ne ipse quidem satis prudenter, qui aut a ueteribus ceptam, aut a nouis auctam, aut mox a posterioribus perfectum iri putauit. Nunquam enim potest inuestigari, quod non per  uiam suam queritur.



CAPUT XXIX. De fortuna iterum et uirtute.

Sed repetamus id quod omisimus. Fortuna ergo per se nichil est; nec sic habendum est, tamquam sit in aliquo sensu. Siquidem fortuna est accidentium rerum subitus atque inopinatus euentus. uerum philosophi, ne aliquando non errent, in re stulta uolunt esse sapientes; qui fortune sexum mutant, eamque non deam, sicut uulgus, sed deum esse dicunt.  Eumdem tamen interdum naturam,  [8Kb] interdum fortunam uocant; »quod multa, inquit idem Cicero, efficiat inopinata nobis, propter obscuritatem ignorationemque causarum.« Cum igitur causas ignorent, propter quas fiat aliquid, et ipsum qui faciat ignorent, necesse est. Idem in opere ualde serio, in quo precepta uite deprompta ex philosophia filio dabat: »Magnam, inquit, esse fortune uim in utramque partem, quis nesciat? Nam et, cum prospero flatu eius utimur, ad exitus peruenimus optatos; et, cum reflauerit, affligimur.« Primum, qui negat sciri posse quidquam, sic hoc dixit, tamquam et ipse, et omnes sciant. Deinde, qui, etiam que clara sunt, dubia conatur efficere, hoc putauit esse clarum, quod illi esse debuit uel maxime dubium; nam sapienti omnino  falsum est. Quis, inquit, nescit? Ego uero nescio. Doceat me, si potest, que sit illa uis, qui flatus iste, et qui reflatus.

Turpe igitur est, hominem ingeniosum dicere id, quod, si neges, probare non possit. Postremo, quod is, qui dicit assensus esse retinendos, quod stulti sit hominis, rebus incognitis temere assentiri, is plane  uulgi et imperitorum opinionibus credidit, qui fortunam putant esse, que hominibus tribuat bona et mala. Nam simulacrum eius cum copia et gubernaculo fingunt, tamquam hec et opes tribuat, et humanarum rerum regimen obtineat. Cui opinioni et uirgilius assentit, qui fortunam omnipotentem uocat; et historicus, qui ait: Sed profecto fortuna in omni re dominatur. Quid ergo ceteris diis loci superest? Cur non aut ipsa regnare dicitur, si plus potest; aut sola colitur, si omnia? uel, si tantum mala immittit, aliquid cause proferant, cur, si dea sit, hominibus inuideat, eosque perditos cupiat, cum ab his religiose colatur: cur equior sit malis, iniquior autem bonis: cur insidietur, affligat, decipiat et exterminet: quis illam generi hominum uexatricem perpetuam constituerit:  cur denique tam malam sortita sit potestatem, ut res cunctas ex libidine magis, quam ex uero celebret, obscuretque? Hec, inquam, philosophos inquirere oportuit potius, quam temere innocentem accusare fortunam: que etiamsi sit aliqua, nichil tamen afferri ab his potest, cur hominibus tam inimica sit, quam putatur. Itaque ille omnes orationes, quibus iniquitatem  fortune lacerant, se suasque uirtutes  [5Kb] contra fortunam superbissime iactant, nichil aliud sunt, quam deliramenta inconsiderate leuitatis.

Quare non inuideant nobis quibus aperuit ueritatem Deus: qui sicut scimus, nichil esse fortunam; ita scimus esse prauum ac subdolum spiritum, qui sit inimicus bonis, hostisque iustitie; qui contraria faciat, quam Deus, cuius inuidie causam in secundo libro  explicauimus. Hic ergo insidiatur uniuersis; sed eos, qui nesciunt Deum, errore impedit, stultitia obruit, tenebris circumfundit, ne quis possit ad diuini nominis peruenire notitiam, in quo uno et sapientia continetur, et uita perpetua. Eos autem, qui Deum sciunt, dolis et astu aggreditur, ut cupiditate ac libidine irretiat, ac peccatis blandientibus deprauatos  impellat ad mortem; uel, si dolo nichil profecerit, ui et uiolentia deiicere conatur. Idcirco enim in primordiis transgressionis non statim ad penam detrusus a Deo est, ut hominem malitia sua exerceat ad uirtutem: que nisi agitetur, ni assidua uexatione roboretur, non potest esse perfecta; siquidem uirtus est perferendorum malorum fortis ac inuicta patientia. Ex quo fit, ut uirtus nulla sit, si aduersarius desit. Huius itaque peruerse potestatis cum uim sentirent uirtuti repugnantem, nomenque ignorarent, fortune uocabulum sibi inane finxerunt. Quod quam longe a sapientia sit remotum, declarat Iuuenalis his uersibus:

Nullum numen abest, si sit prudentia: sed nos
Te facimus, Fortuna, deam, celoque locamus.
Stultitia igitur, et error, et cecitas, et, ut Cicero ait,  ignoratio rerum atque causarum, Nature ac Fortune nomina induxit. Sed ut aduersarium suum nesciunt: sic nec uirtutem quidem sciunt, cuius scientia ab aduersarii notione descendit. Que si coniuncta est cum sapientia, uel, ut ipsi dicunt, eadem ipsa sapientia est, ignorent necesse est in quibus rebus sita sit. Nemo enim potest ueris armis instrui, si hostem contra quem fuerit armandus, ignorat; nec aduersarium uincere, qui in dimicando non hostem uerum, sed umbram petit. Prosternetur enim, qui alio intentus, uenientem uitalibus suis ictum nec preuiderit ante, nec cauerit.



CAPUT XXX. Epilogus ante dictorum; et qua ratione sit transeundum a uanitate philosophorum ad sapientiam ueram  et ueri Dei cognitionem, in quo solo uirtus est et beatitudo.

Docui, quantum mea mediocritas tulit, longe deuium philosophos iter a ueritate tenuisse. Sentio tamen, quam multa preterierim, quia non erat mihi propria contra philosophos disputatio. Sed huc necessario diuertendum fuit, ut ostenderem, tot et tanta ingenia in rebus falsis esse consumpta; ne quis forte a prauis religionibus exclusus, ad eos se conferre uellet, tamquam certi aliquid reperturus. Una igitur spes homini, una salus in hac doctrina, quam defendimus, posita est. Omnis sapientia hominis in hoc uno est, ut Deum cognoscat et colat: hoc nostrum dogma, hec sententia est. Quanta itaque uoce possum, testificor, proclamo, denuntio. Hic, hic est illud,  quod philosophi omnes in tota sua uita quesierunt, nec unquam tamen inuestigare, comprehendere, tenere ualuerunt, qui religionem aut prauam retinuerunt,  [2Kb] aut totam penitus sustulerunt. Facessant igitur illi omnes, qui humanam uitam non instruunt, sed turbant. Quid enim docent? aut quem instruunt qui se ipsos nondum instruxerunt? Quem sanare egroti, quem regere ceci possunt? Huc ergo nos omnes, quibus est cura sapientie, conferamus. An expectabimus donec Socrates aliquid sciat? aut Anaxagoras in tenebris lumen inueniat? aut Democritus ueritatem de puteo extrahat? aut Empedocles dilatet animi sui semitas? aut Arcesilas et Carneades uideant, sentiant, percipiant?

Ecce uox de celo ueritatem docens, et nobis sole ipso clarius lumen ostendens. Quid nobis iniqui sumus?  et sapientiam suscipere cunctamur, quam docti homines, contritis in querendo etatibus suis, nunquam  reperire potuerunt? Qui uult sapiens ac beatus esse, audiat Dei uocem, discat iustitiam, sacramentum natiuitatis sue norit; humana contemnat, diuina suscipiat, ut summum illud bonum, ad quod natus est, possit adipisci. Dissolutis religionibus uniuersis, et omnibus, quecumque in earum defensionem dici uel solebant, uel poterant, refutatis, deinde conuictis philosophie disciplinis, ad ueram nobis religionem sapientiamque ueniendum est, quoniam est, ut docebo, utrumque coniunctum; ut eam uel argumentis, uel exemplis, uel idoneis testibus asseramus, et stultitiam, quam nobis isti deorum cultores obiectare non desinunt, ut nullam penes nos, sic totam penes ipsos esse doceamus. Et quamquam prioribus libris, cum falsas arguerem religiones, et hoc, cum falsam sapientiam tollerem, ubi ueritas sit, ostenderim; planius  tamen, que religio, et que sapientia uera sit, liber proximus indicabit.



[LIBER QUARTUS LACTANTII.]





ANALYSIS LIBRI QUARTI QUI INSCRIBITUR DE uERA SAPIENTIA ET RELIGIONE.

 Partes libri huius quatuor sunt: Proemium, c. 1, 2, 3, 4; Institutio de Christo, a cap. 5 usque ad 29; Explicatio questionis, quomodo due persone, Pater et Filius, sint unus Deus, cap. 29; Admonitio de causis heresium .

Proemium tria continet: querelam de introducto deorum cultu, quem omnis iniustitia et impietas est consecuta; causas cur sapientia a philosophis non sit inuenta, quia nimirum extra fines suos eam quesierint, nec ad Iudeos accesserint, diuina haud dubie prouidentia derelicti, nec inde scire potuerunt ueritatem; denique disputationem de sapientie et religionis uinculo, ubi docetur apud solos christianos sapientiam cum religione esse coniunctam, a quibus unus Deus colatur; non apud ethnicos, quorum religio uana sit, et a philosophia discreta, quorum item cultus diuinus contra omnem sit rationem.

Institutio de Christo complectitur doctrinam de Christi cognitione, persona, nomine, natiuitate, duabus naturis, miraculis, passione, cruce.

Cognitionem Christi hauriendam monet ex prophetis, qui omnibus ethnicorum scriptoribus antiquiores sint .

Personam subsistentem ante mundum conditum, a Deoque generatum fuisse Christum demonstrat testimonio  Trismegisti, Sibyllarum, et Salomonis Prouerb. .

Nomen Christi proprium soli Deo Patri scribit notum esse, nec ante id publicatum iri, quam dispositio fuerit dei impleta. Iesum tamen inter homines nominari: Christum autem non proprium eius nomen esse, sed nuncupationem potestatis et regni .

Natiuitas Christi duplex asseritur; una in spiritu, altera in carne. Illa non ex connubio ac permixtione femine alicuius, neque ex Deo qui mas sit et femina, sicut Orpheus et Hermes putarunt, sed incomprehensibiliter cum uoce ac sono ex Dei ore processisse dicitur, sicut uerbum; unde merito sermo et uerbum Dei nuncupetur, rectius tamen apud Grecos . Hac de uirgine natus manifestatur, cuius natiuitatis exponitur a Lactantio necessitas, forma, locus, finis. Necessitas, quia enim Iudei magnis a Deo beneficiis affecti a diuina lege desciuerant, filium suum primogenitum delabi iussit e celo Deus, ut religionem sanctam transferret ad gentes . Forma externa despecta fuit et humilis, ut ingratus in Deum populus in errorem maximum induceretur . Forma interna est, quod uirginem elegit, cuius utero se insinuauit; quod minime incredibile uideri debet, cum  animalia quedam uento et aura concipere soleant, et huiusmodi Christi natiuitas a prophetis fuerit predicta. Locus natiuitatis Iudea nominatur, in qua ideo nasci uoluit, et quidem ex semine Iudeorum, ne, si fuisset alienigena, iustam possent excusationem de lege pretendere, quod eum non suscepissent. Fines natiuitatis Lactantius recenset uarios, ut uniuersis gentibus, que sub celo sunt, Dei singularis et ueri sanctum mysterium reuelaret . Item ut per omnia summo Patri similis existeret, essetque et ipse ut Pater, et .

Duas quoque in Christo naturas, diuinam et humanam, auctor affirmat. Diuinam quia illa ex operibus que fecit, apparuerit, et quia Deum Esaias, Hieremias et Dauid Christum predicauerint. Humanam, quia hec ex passione, quam pertulit, apparuerit; quia item Hieremias, Esaias, Moses, Nathan hominis filium Christum futurum predixerint . Et Zacarias propheta sacerdotium et personam ipsam  sacerdotalem determinarit.

Miracula Christi recensentur uaria, eaque tum a prophetis, tum a sibyllis predicta, ac proinde minime magica fuisse capite 15 ostenditur.

Passionis Christi docentur cause procreantes et impulsiue, forma, consequentia et adiuncta. Cause procreantes fuerunt pharisei et sacerdotes. Impulsiue doctrina Christi et scandalum ab humilitate eius sumptum, itemque ex eo quod Mosis legem solueret, sabbatis non uacando: quod circumcisionem uacue faceret: quod abstinentiam suille carnis auferret, que tamen omnia docet antea fuisse a prophetis predicta . Forma passionis historica recensione captiuitatis et crucifixionis Christi declaratur; cui subiicitur detestatio facti, et testimoniorum enarratio, quibus passio illa fuit prenuntiata . Consequentia passionis sex enumerantur, miracula, custodia sepulchri, resurrectio, explicatio Scripture de Christi economia a Christo ipso ad discipulos facta, adscensio in celum, plena Euangelii reuelatio  per apostolos . Adiuncta dignitas passionis contra ethnicos defenditur, qui humilitate et passione Christi offendebantur .

Lactantius affirmat oportuisse Christum non Deum tantum, sed et hominem esse et pati, hoc argumento: »Quicumque hominibus precepta dat, ac uitam moresque aliorum fingit, hunc oportet facere precepta, ut uideant alii possibilia esse que precipit, nec contemnant doctorem: oportet item ut e celo ueniat, cum in homine interna et propria doctrina esse nullo modo possit, et celestis doctor in docendo perfectus  et consummatus sit: denique necesse est, ut corpus assumat humanum: eo quod mortales oculi claritatem Dei non conspicere, nec Deus expers corporis homines docere possit; quod item excusationem carnis delictis suis obtendentes redarguere non possit, nisi et ipse carne fuerit indutus, ut ostendat carnem etiam posse capere uirtutem . Atqui Christus talis a Deo Patre doctor nobis datus est, qui preceptis iustitie sue erudire homines debuit; igitur et Deum illum esse oportuit, ut doctrinam perfectam proferret, et auctoritate celesti necessitatem parendi hominibus imponeret: et hominem, ut exempla uirtutis homini prebere posset, et desideriis carnis edomitis doceret, non necessitatis esse peccare, sed propositi ac uoluntatis .«

Corporatus igitur est, inquit porro auctor, ut homini uirtutis et exempla et incitamenta preberet: passus est, ut quemadmodum aliis miraculis mystica quedam adumbrauit, ita iis que passus est, significaret,  odio futuram sapientiam, bonosque pressuras ac labores uarios experturos. Passus item est, ut patientiam, mortisque contemptum traderet homini.

De cruce tandem agens, primum causas reddit, cur Christus hoc infami supplicii genere affici uoluerit; nimirum ne quis esset omnino, qui eum non posset imitari. Deinde, ut integrum corpus eius conseruaretur, quod die tertio resurgere ab inferis oportebat; preterea quod exaltari eum in cruce necesse fuit, ut omnibus gentibus passio Dei innotesceret: quemadmodum expansione manum in cruce congregationem gentium ex omnibus locis ad Ecclesiam presignificauit . Hinc disserit de ui signi crucis, quod fuget demones et confundat aruspices; ex quibus effectis religionis christiane ueritatem demonstrat . Infertque inde, abiiciendas esse uanitates, et uerum Deum cognoscendum colendumque .

Tertia libri parte expeditur questio, quomodo, cum Deum nos unum colere dicamus, duos tamen  esse asseueremus, Deum Patrem et Deum Filium. Respondet Lactantius, unam utrique mentem, unum spiritum, unam esse substantiam; ut fontis et riui, ut solis et radii, ut manus et corporis, et ut ciuili iure domus una et unus Dominus nominatur, quando Pater nomen Domini et potestatem Filio concedit. Denique unum Deum esse tam Patrem, quam Filium ab Esaia quoque et Osea prophetis ostendit .

Ultima parte disserit de causis heresium, quas dicit esse auaritiam et superbiam, ignorationem Scripture, falsorum prophetarum admirationem .





LIBER QUARTUS. DE uERA SAPIENTIA ET RELIGIONE. [2Kb]



CAPUT PRIMUM. De priore hominum religione, et quomodo error transfusus  sit in omnem etatem, ac de septem Grecie sapientibus.

Cogitanti mihi, Constantine imperator, et cum  animo meo sepe reputanti  [4Kb] priorem illum generis humani statum, et mirum pariter, et indignum uideri solet, quod unius seculi stultitia religiones uarias suscipientis, deosque multos esse credentis, in tantam subito ignorationem sui uentum est, ut ablata ex oculis ueritate, neque religio Dei ueri neque humanitatis ratio teneretur, hominibus non in celo summum bonum querentibus, sed in terra. Quam ob causam profecto seculorum ueterum mutata felicitas est. Ceperunt enim, relicto parente et constitutore omnium Deo, insensibilia digitorum suorum figmenta uenerari. Que prauitas quid effecerit, aut quid malorum attulerit, res ipsa declarat. Auersi namque a summo bono, quod ideo beatum ac sempiternum est, quia uideri, tangi, comprehendi non potest, et a uirtutibus ei bono congruentibus, que sunt eque immortales, ad  hos corruptos et fragiles deos lapsi, et studentes iis rebus, quibus solum corpus ornatur, alitur, delectatur, mortem sibi perpetuam cum diis et cum bonis corporalibus quesierunt; quia morti corpus omne subiectum est. Insecuta est igitur huiusmodi religiones iniustitia et impietas, sicuti fuerat necesse. Desierunt enim uultus suos in celum tollere: sed deorsum mentes hominum depresse, terrenis ut religionibus, sic etiam bonis inherebant. Secutum est dissidium generis humani, et fraus, et nefas omne; quia spretis eternis atque incorruptis bonis, que sola debent ab homine concupisci, temporalia et breuia maluerunt, maiorque hominibus ad malum fides fuit, qui prauum recto, quia presentius fuerat  pretulerunt.

Sic humanam uitam prioribus seculis in clarissima  luce uersatam caligo ac tenebre comprehenderunt; et quod huic prauitati congruens erat, postquam sublata sapientia est, tum demum sibi homines sapientum nomen uendicare ceperunt. Tum autem nemo sapiens uocabatur, cum omnes erant. Utinamque nomen illud aliquando publicum, quamuis ad paucos redactum, tamen uim suam retineret. Possent enim fortasse pauci illi uel ingenio, uel auctoritate, uel assiduis hortamentis liberare populum uitiis et erroribus. Sed adeo in totum sapientia occiderat, ut ex ipsa nominis arrogantia nullum eorum, qui uocarentur, appareat fuisse sapientem. Et tamen prius, quam hec philosophia, que dicitur esse, inueniretur, septem fuisse traduntur, qui primi omnium, quia de rebus naturalibus querere ac disputare sunt ausi,  sapientes haberi appellarique meruerunt.

O miserum calamitosumque seculum, quo per orbem totum septem soli fuerunt, qui hominum uocabulo cierentur; nemo enim potest iure dici homo, nisi qui sapiens est. Sed si ceteri omnes, preter ipsos, stulti fuerunt, ne illi quidem sapientes, quia nemo sapiens esse uere iudicio stultorum potest. Adeo ab his abfuit sapientia, ut ne postea quidem increscente doctrina, et multis magnisque ingeniis in id ipsum semper intentis, potuerit perspici ueritas et comprehendi. Nam post illorum septem sapientum gloriam, incredibile est, quanto studio inquirende ueritatis Grecia omnis exarserit. Ac primum, nomen ipsum sapientie arrogans putauerunt, seque non sapientes, sed studiosos sapientie uocauerunt. Quo  facto, et illos, qui temere sapientum sibi nomen asciuerant, erroris stultitieque damnauerunt, et se  quoque ipsos ignorantie, quam quidem non diffitebantur. Nam ubicumque rerum natura ingeniis eorum quasi manus opposuerat,  [18Kb] ne rationem possent aliquam reddere, testificari solebant, nichil scire se, nichil cernere. Unde multo sapientiores inueniuntur, qui se aliqua ex parte uiderunt, quam illi qui se sapere crediderant.



CAPUT II. Ubi querenda sit sapientia; quare Pythagoras et Plato non accesserunt ad Iudeos.

Quare, si neque illi fuere sapientes, qui sunt appellati, neque posteriores, qui non dubitauerunt insipientam confiteri: quid superest, nisi ut alibi sit querenda sapientia, quando non est, ubi querebatur,  inuenta? Quid autem putemus fuisse cause, cur tot ingeniis totque temporibus summo studio et labore quesita non reperiretur; nisi quod eam philosophi extra fines suos quesierunt? Qui quoniam peragratis et exploratis omnibus, nusquam ullam sapientiam comprehenderunt, et alicubi esse illam necesse est;  apparet, illic potissimum esse querendam, ubi stultitie titulus apparet; cuius uelamento Deus, ne arcanum sui diuini operis in propatulo esset, thesaurum sapientie ac ueritatis abscondit. Unde equidem soleo mirari, quod cum Pythagoras et postea Plato, amore indagande ueritatis accensi, ad Aegyptios, et Magos, et Persas usque penetrassent, ut earum gentium ritus et sacra cognoscerent  ad Iudeos tamen non accesserint, penes quos tunc solos erat, et quo facilius ire potuissent. Sed auersos esse arbitror diuina prouidentia, ne scire possent ueritatem; quia nondum fas erat alienigenis hominibus religionem Dei ueri iustitiamque notescere. Statuerat enim Deus, appropinquante ultimo tempore, ducem  magnum celitus mittere, qui eam perfido  ingratoque populo ablatam, exteris gentibus reuelaret. Qua de re in hoc libro aggrediar disputare, si prius ostendero, sapientiam cum religione sic coherere, ut diuelli utrumque non possit.



 CAPUT III. Sapientia et religio diuelli non possunt; necessarium est ut nature Dominus sit uniuscuiusque pater.

Deorum cultus, ut in priore libro docui, non habet sapientiam, non modo quia diuinum animal hominem terrenis fragilibusque substernit, sed quia nichil ibi disseritur, quod proficiat ad mores excolendos uitamque formandam: nec habet inquisitionem aliquam ueritatis, sed tantummodo ritum colendi, qui non officio mentis,  [42Kb] sed ministerio corporis constat. Et ideo non est illa religio uera iudicanda; quia nullis iustitie uirtutisque preceptis erudit efficitque meliores. Ita philosophia, quia ueram religionem, id est summam pietatem non habet, non est uera sapientia. Nam si diuinitas, que gubernat hunc mundum,  incredibili beneficentia genus hominum sustentat, et quasi paterna indulgentia fouet, uult profecto gratiam sibi referri, et honorem dari: nec constare homini ratio pietatis potest, si celestibus beneficiis extiterit ingratus; quod non est utique sapientis. Quoniam igitur, ut dixi, philosophia et religio deorum disiuncta sunt, longeque discreta, si quidem alii sunt professores sapientie, per quos utique ad deos non aditur, alii religionis antistites, per quos sapere non discitur; apparet, nec illam esse ueram sapientiam, nec hanc religionem. Idcirco nec philosophia potuit ueritatem comprehendere, nec religio deorum rationem sui, qua caret, reddere. Ubi autem sapientia cum religione inseparabili  nexu coheret, utrumque uerum esse necesse est; quia et in colendo sapere debemus, id est scire, quid nobis et quomodo sit colendum, et in sapiendo colere, id est re et actu, quod scierimus, implere.

Ubi ergo sapientia cum religione coniungitur? Ibi scilicet, ubi Deus colitur unus; ubi uita et actus omnis ad unum caput et ad unam summam refertur;  denique iidem sunt doctores sapientie, qui et Dei sacerdotes. Nec tamen moueat quemquam, quia sepe factum est, et fieri potest, ut philosophus aliquis deorum suscipiat sacerdotium: quod cum fit, non tamen coniungitur philosophia cum religione; sed et philosophia inter sacra cessabit, et religio, quando philosophia tractabitur. Illa enim religio muta est, non tantum, quia mutorum est, sed quia ritus eius in manu et digitis est, non in corde, aut lingua, sicut nostra que uera est. Idcirco et in sapientia religio, et in religione sapientia est. Ergo non potest segregari; quia sapere nichil aliud est, nisi Deum uerum iustis ac piis cultibus honorare. Multorum autem deorum cultus non esse secundum naturam, etiam hoc argumento colligi potest et comprehendi: Omnem Deum, qui ab homine colitur, necesse est inter  solemnes ritus et precationes patrem nuncupari, non tantum honoris gratia, uerum etiam rationis; quod et antiquior est homine, et quod uitam, salutem, uictum prestat, ut pater. Itaque et Iupiter a precantibus pater uocatur, et Saturnus, et Ianus, et Liber, et ceteri deinceps; quod Lucilius in deorum concilio irridet:

Ut nemo sit nostrum, quin pater optimu' diuum;
Ut Neptunu' pater, Liber, Saturnu' pater, Mars,
Ianu', Quirinu' pater, nomen dicatur ad unum.
Quod si natura non patitur, ut sint unius hominis multi patres  ergo deos etiam multos colere contra naturam est, contraque pietatem.

 Unus igitur colendus est, qui potest uere pater nominari. Idem etiam dominus sit necesse est; quia sicut potest indulgere, ita etiam cercere. Pater ideo appellandus est, quia nobis multa et magna largitur: dominus ideo, quia castigandi ac puniendi habet maximam potestatem. Dominum uero eumdem esse, qui sit pater, etiam iuris ciuilis ratio demonstrat.  Quis enim poterit filios educare, nisi habeat in eos domini potestatem?  [59Kb] Nec immerito paterfamilias dicitur, licet tantum filios habeat: uindelicet nomen patris complectitur etiam seruos, quia familias sequitur, et nomen familie complectitur etiam filios, quia pater antecedit: unde apparet eumdem ipsum, et patrem esse seruorum, et dominum filiorum. Denique et filius manumittitur tamquam seruus, et seruus liberatus patroni nomen accipit, tamquam filius. Quod si propterea paterfamilias nominatur, ut appareat eum duplici potestate preditum, quia et indulgere debet, quia pater est, et cercere, quia dominus; ergo idem seruus est, qui et filius; idem dominus, qui et pater. Sicut igitur nature necessitate non potest esse nisi unus pater, ita nec dominus nisi unus; quid enim  faciat seruus, si multi domini diuersa imperauerint? Ergo contra rationem contraque naturam sunt religiones multorum deorum; siquidem nec patres multi possunt esse, nec domini: deos autem et patres, et dominos nuncupari necesse est.

Teneri ergo ueritas non potest, ubi homo idem multis patribus dominisque subiectus est, ubi animus in multa dispersus, huc atque illuc diuagatur. Nec  habere ullam firmitatem religio potest, quando certo et stabili domicilio caret. Cultus igitur deorum ueri esse non possunt, eodem modo, quo matrimonium dici non potest, ubi mulier una multos uiros habet sed hec aut meretrix, aut adultera nominabitur; a qua enim pudor, castitas, fides abest, uirtute careat necesse est. Sic et religio deorum impudica est incesta, quia fide caret, quia honos ille instabilis et incertus, caput atque originem non habet.



CAPUT Iu. De sapientia itidem et religione, atque de iure patris et domini.

Quibus rebus apparet, quam inter se coniuncta sint sapientia et religio: sapientia spectat ad filios, que exigit amorem; religio ad seruos que  exigit timorem. Nam sicut illi patrem diligere debent et honorare, sic hi dominum colere ac uereri. Deus autem, qui unus est, quoniam utramque personam sustinet, et patris, et domini; et amare eum debemus, quia filii sumus, et timere quia serui. Non potest igitur nec religio a sapientia separari, nec sapientia a religioni secerni; quia idem Deus est, qui et intelligi debet, quod est sapientie, et honorari, quod  est religionis. Sed sapientia precedit, religio sequitur: quia prius est, Deum scire, consequens, colere. Ita in duobus nominibus una uis est, quamuis diuersa esse uideatur.  [4Kb] Alterum enim positum est in sensu, alterum in actu. Sed tamen similia sunt duobus riuis ex uno fonte manantibus. Fons autem sapientie et religionis, Deus est: a quo hi duo riui si aberrauerint, arescant necesse est; quem qui nesciunt, nec sapientes esse possunt, nec religiosi.

Sic fit, ut philosophi, et qui deos colunt, similes sint aut filiis abdicatis, aut seruis fugitiuis; quia neque illi patrem querunt, neque hi dominum: et sicut abdicati hereditatem patris non assequuntur, et fugitiui impunitatem: ita neque philosophi immortalitatem accipient, que est regni celestis hereditas,  id est summum bonum, quod illi maxime querunt, neque cultores deorum penam sempiterne mortis effugient, que est animaduersio ueri domini aduersus fugitiuos sue maiestatis ac nominis. Deum uero esse patrem, eumdemque dominum, utrique ignorauerunt, tam cultores deorum, quam ipsi sapientie professores: quia aut nichil omnino colendum putauerunt, aut religiones falsas approbauerunt, aut, etiamsi uim potestatemque summi Dei intellexerunt, ut Plato, qui ait unum esse fabricatorem mundi Deum, et M. Tullius, qui fatetur hominem preclara quadam conditione a summo Deo esse generatum; tamen ei debitum cultum tamquam summo patri non reddiderunt, quod erat consequens ac necessarium. Deos autem neque patres, neque dominos esse posse, non tantum multitudo,  ut supra ostendi , sed etiam ratio declarat: quia neque fictum esse a diis hominem traditur, neque deos ipsos antecedere originem hominis inuenitur; siquidem fuisse in terra homines, antequam uulcanus, et Liber, et Apollo, et ipse Iupiter nascerentur, apparet. Sed neque Saturno fictio hominis, neque Celo patri eius assignari solet.

 Quod si nullus eorum, qui coluntur, formasse a principio atque instituisse hominem traditur; nullus igitur ex his pater hominis nuncupari potest, ita ne Deus quidem. Ergo fas non est uenerari eos a quibus non sit homo generatus; quia neque a multis generari potest. Unus igitur ac solus coli debet, qui Iouem, qui Saturnum, qui Celum ipsum, terramque antecessit. Is enim necesse est hominem figurauerit, qui ante hominem celum terramque perfecit. Solus pater uocandus est, qui creauit; solus dominus nuncupandus, qui regit, qui habet uite ac necis ueram et perpetuam potestatem; quem qui non adorat, et insipiens seruus est, qui dominum suum aut fugiat, aut nesciat, et impius filius, qui suum uerum patrem, uel oderit, uel ignoret.



 CAPUT u. Oracula prophetarum sunt inspicienda; et de temporibus eorum, atque iudicum et regum.

Nunc, quoniam docui sapientiam et religionem non posse diduci, superest ut de ipsa religione ac sapientia disseramus. Sentio quidem, quam sit difficilis de rebus celestibus disputatio: sed tamen audendum est, ut illustrata ueritas pateat, multique ab errore atque interitu liberentur, qui eam sub uelamine stultitie latentem aspernantur ac respuunt. Sed prius quam incipiam de Deo et operibus eius dicere, mihi pauca de prophetis ante dicenda sunt, quorum testimoniis nunc uti necesse est; quod in prioribus libris ne facerem, temperaui. Ante omnia, qui ueritatem  studet comprehendere, non modo intelligendis prophetarum uocibus animum debet intendere, sed etiam tempora, per que quisque illorum fuerit, diligentissime inquirere; ut sciat et que futura predixerint, et post quos annos predicta completa sint. Nec difficultas in his colligendis inest ulla; testati sunt enim sub quo quisque rege diuini Spiritus fuerit passus  instinctum. Multique scriptos libros  [23Kb] de temporibus ediderunt, initium facientes a propheta Moyse, qui troianum bellum septingentis fere annis antecessit. Is autem, cum per annos quadraginta populum rexisset, successorem habuit Iesum, qui septem et uiginti annis tenuit principatum.

Exinde sub Iudicibus fuerunt per annos trecentos septuaginta. Tum mutato statu, reges habere ceperunt: quibus imperium tenentibus per annos quadringentos quinquaginta usque ad Sedechie regnum, oppugnati a rege Babylonio, captique Iudei, diuturnum seruitium pertulerunt; donec septuagesimo post anno eos Cyrus maior terris ac sedibus suis redderet,  qui per idem tempus in Persas suscepit imperium,  quo Rome Tarquinius Superbus. Quare cum omnis temporum series, et ex Iudaicis, et ex Grecis Romanisque historiis colligatur, etiam singulorum prophetarum tempora colligi possunt; quorum sane ultimus Zacarias fuit, quem constat sub Dario rege, secundo anno regni eius, octauo mense cecinisse. Adeo antiquiores etiam Grecis scriptoribus prophete reperiuntur. Que omnia eo profero, ut errorem suum sentiant, qui Scripturam sacram coarguere nituntur, tanquam nouam et recens fictam, ignorantes ex quo fonte sancte religionis origo manauerit. Quod si quis collectis perspectisque temporibus, fundamentum doctrine salubriter iecerit, et ueritatem penitus comprehendet,  et errorem cognita ueritate deponet.



 CAPUT uI. Deus omnipotentem genuit Filium; atque de eo testimonia Sibyllarum et Trismegisti.

Deus igitur machinator constitutorque rerum, sicuti in secundo libro  diximus, antequam preclarum hoc opus mundi adoriretur,  [70Kb] sanctum et incorruptibilem spiritam genuit, quem Filium nuncuparet. Et quamuis alios postea innumerabiles per ipsum creauisset, quos angelos dicimus, hunc tamen solum primogenitum diuini nominis appellatione dignatus est, patria scilicet uirtute ac maiestate pollentem. Esse autem summi Dei Filium, qui sit potestate maxima preditus, non tantum congruentes in unum uoces Prophetarum, sed etiam Trismegisti predicatio, et Sibyllarum uaticinia demonstrant.  Hermes in eo libro, qui inscribitur, his usus est uerbis: , , , , . , , , , ,  . Sibylla Erythrea in carminis sui principio, quod a summo Deo exorsa est, filium Dei Ducem et Imperatorem omnium his uersibus predicat:

,
, .
Et rursus in fine eiusdem carminis:

.
Et alia Sibylla precipit hunc oportere cognosci: . uidelicet ipse est Dei Filius, qui per Salomonem sapientissimum regem diuino spiritu plenum locutus est ea que subiecimus: »Deus condidit me in initio uiarum suarum, in opera sua ante secula. Fundauit me in principio, antequam terram faceret, et antequam  abyssos constitueret; priusquam prodirent fontes aquarum: ante omnes colles genuit me Deminus; fecit regiones, et fines inhabitabiles sub celo. Cum pararet celum, aderam illi; et cum secerneret suam sedem, cum super uentos faceret ualidas nubes, et cum confirmatos poneret montes sub celo: quando fortia faciebat fundamenta terre, eram penes illum disponens. Ego eram, cui adgaudebat; quotidie  autem iucundabar ante faciem eius, cum letaretur orbe perfecto.« Idirco autem Trismegistus  [116Kb] dixit, et Sibylla appellat, quod tanta sapientia et uirtute sit instructus a Deo Patre, ut et consilio eius, et manibus uteretur in fabricatione mundi.



CAPUT uII. De nomine Filii; atque unde iehsu et Christus appellatur.

Fortasse querat aliquis hoc loco, quis sit iste tam potens, tam Deo carus, et quod nomen habeat, cuius prima natiuitas non modo antecesserit mundum, uerum etiam prudentia disposuerit, uirtute construxerit. Primum scire nos conuenit, nomen eius ne Angelis quidem notum esse, qui morantur in celo, sed  ipsi soli, ac Deo Patri; nec ante id publicabitur, ut est sanctis litteris traditum, quam dispositio Dei fuerit impleta. Deinde nec enuntiari posse hominis ore; sicut Hermes docet, hec dicens:

 , , . Et paulo post ad filium:

, , , , , . Sed quamuis nomen eius, quod ei a principio pater summus imposuit, nullus alius preter ipsum sciat, habet tamen et inter Angelos aliud uocabulum, et inter homines aliud. iehsu quippe inter homines nominatur: nam Christus non proprium nomen est, sed nuncupatio potestatis et regni; sic enim Iudei reges suos appellabant. Sed exponenda huius nominis ratio est propter ignorantium errorem, qui eum immutata littera Chrestum  solent dicere. Erat Iudeis ante preceptum, ut sacrum conficerent unguentum, quo perungi possent ii, qui uocabantur ad sacerdotium, uel ad regnum. Et sicut nunc Romanis indumentum purpure insigne est regie  dignitatis assumpte: sic illis unctio sacri unguenti nomen ac potestatem regiam conferebat. uerum, quoniam Greci ueteres dicebant ungi, quod nunc , sicut indicat Homericus uersus ille:

,
ob hanc rationem nos eum Christum nuncupamus, id est, unctum, qui hebraice Messias dicitur. Unde in quibusdam grecis scripturis, que male de Hebraicis interpretate sunt,  [114Kb] scriptum inuenitur, . Sed tamen utrolibet nomine rex significatur: non quod ille regnum hoc terrenum fuerit adeptus, cuius capiendi nondum tempus aduenit; sed quod celeste ac sempiternum, de quo  disseremus in ultimo libro. Nunc uero de prima eius natiuitate dicamus.



CAPUT uIII. De ortu Iesu in spiritu et in carne; de spiritibus et testimoniis Prophetarum.

In primis enim testificamur, illum bis esse natum; primum in spiritu, postea in carne. Unde apud Hieremiam ita dicitur: Priusquam te formarem in utero,  noui te. Et item apud ipsum: Beatus qui erat, antequam nasceretur; quod nulli alii contigit, preter Christum. Qui cum esset a principio Filius Dei, regeneratus est denuo secundum carnem: que duplex natiuitas eius magnum intulit humanis pectoribus errorem, circumfuditque tenebras etiam iis, qui uere Religionis sacramenta retinebant. Sed nos id plane dilucideque monstrabimus, ut amatores sapientie facilius ac diligentius instruantur. Qui audit Dei Filium dici, non debet tantum nefas mente concipere, ut existimet, ex connubio ac permistione femine alicuius Deum procreasse, quod non facit nisi animal corporale, mortique subiectum. Deus autem, cum solus sit, cui permiscere se potuit? aut cum esset tante potestatis, ut quidquid uellet, efficeret,  utique ad creandum societate alterius non indigebat: nisi forte existimabimus, Deum, sicut Orpheus putauit, et marem esse et feminam, quod aliter generare nequiuerit, nisi haberet uim sexus utriusque; quasi aut ipse secum coierit, aut sine coitu non potuerit procreare.

Sed et Hermes in eadem fuit opinione, cum dicit , . Quod si ita esset, ut a Prophetis pater dicitur, sic etiam mater diceretur.  Quomodo igitur procreauit? Primum nec sciri a quoquam possunt, nec enarrari  [5Kb] opera diuina: sed tamen sancte Littere , docent, in quibus cautum est, illum Dei Filium, Dei esse sermonem, siue etiam rationem; itemque ceteros angelos Dei spiritus esse. Nam sermo est spiritus cum uoce aliquid significante prolatus. Sed tamen quoniam spiritus et sermo diuersis partibus proferuntur, siquidem spiritus naribus, ore sermo procedit, magna inter hunc Dei Filium, et ceteros angelos differentia est. Illi enim ex Deo taciti spiritus exierunt; quia non ad doctrinam Dei tradendam, sed ad ministerium creabantur. Ille uero cum sit et ipse spiritus, tamen cum uoce ac sono ex Dei ore processit, sicut uerbum, ea scilicet ratione, quia uoce eius ad populum  fuerat usurus; id est, quod ille magister futurus esset doctrine Dei et celestis arcani ad hominem proferendi: quod ipsum primo locutus est, ut per eum ad nos loqueretur, et ille uocem Dei ac uoluntatem nobis reuelaret.

Merito igitur sermo et uerbum Dei dicitur; quia Deus procedentem de ore suo uocalem spiritum, quem non utero, sed mente conceperat, inexcogitabili quadam maiestatis sue uirtute ac potentia in effigiem, que proprio sensu ac sapientia uigeat, comprehendit, et alios item spiritus suos in angelos  figurauit. Nostri spiritus dissolubiles sunt, quia mortales sumus. Dei autem spiritus et uiuunt, et manent, et sentiunt; quia ipse immortalis est et sensus, et uite dator. Nostre uoces, licet aure misceantur, atque euanescant, tamen plerumque permanent litteris comprehense: quanto magis Dei uocem credendum est, et manere in eternum, et sensu ac uirtute comitari, quam de Deo patre, tamquam riuus de fonte traduxerit. Quod si quis miratur, ex Deo Deum prolatione uocis ac spiritus potuisse generari, si sacras uoces Prophetarum cognouerit, desinet profecto mirari. Salomonem patremque eius Dauid potentissimos reges fuisse, et eosdem prophetas, etiam iis fortasse sit notum, qui diuinas litteras non attigerunt; quorum alterum, qui posterius regnauit, troiane  urbis excidium centum et quadraginta annis antecessit. Huius pater diuinorum scriptor hymnorum, in Psalmo XXXII, sic ait: uerbo Dei celi solidati sunt, et spiritu oris eius omnis uirtus eorum. Item rursus in Psalmo quadragesimo quarto: Eructauit cor meum uerbum bonum, dico ego opera mea regi. Contestans uidelicet, nulli alii opera Dei esse nota, nisi Filio soli, qui est uerbum Dei, et quem regnare in perpetuum necesse est. Item Salomon ipsum uerbum Dei esse demonstrat, cuius manibus opera ista mundi fabricata sint. Ego, inquit, ex ore Altissimi prodiui ante  omnem creaturam; ego in celis feci ut oriretur lumen indeficiens, et nebula texi omnem terram. Ego in altis habitaui, et thronus meus in columna nubis. Ioannes quoque ita tradidit  [75Kb] : In principio erat uerbum, et uerbum erat apud Deum, et Deus erat uerbum. Hoc fuit in principio apud Deum. Omnia per ipsum facta sunt, et sine ipso factum est nichil.



CAPUT IX. De uerbo Dei.

Sed melius Greci dicunt, quam nos uerbum, siue sermonem; enim et sermonem significat, et rationem, quia ille est, et uox, et sapientia Dei. Hunc sermonem diuinum ne philosophi quidem ignorauerunt. Siquidem Zeno rerum nature dispositorem atque opificem uniuersitatis predicat, quem  et fatum, et necessitatem rerum, et Deum, et animum Iouis nuncupat; ea scilicet consuetudine, qua solent Iouem pro Deo accipere. Sed nichil obstant uerba, cum sententia congruat ueritati. Est enim spiritus Dei, quem ille animum Iouis nominauit. Nam Trismegistus , qui ueritatem pene uniuersam nescio quomodo inuestigauit, uirtutem maiestatemque uerbi sepe descripsit, sicut declarat superius illud exemplum, quo fatetur esse ineffabilem quemdam sanctumque sermonem, cuius enarratio modum hominis excedat. Dixi de natiuitate prima breuiter, ut potui. Nunc de secunda, quoniam controuersia est in ea maxima, latius disserendum est; ut ueritatem scire cupientibus lumen intelligentie preferamus.



 CAPUT X. De Iesu aduentu; de Iudeorum casibus ac eorum regimine usque ad Passionem Dominicam.

In primis igitur scire homines oportet, sic a principio  processisse dispositionem summi Dei, ut esset necesse, appropinquante seculi termino, Dei Filium descendere in terram, ut constitueret Deo templum, doceretque iustitiam: uerumtamen non in uirtute Angeli, aut potestate celesti, sed in figura hominis, et conditione mortali, ut cum magisterio functus fuisset, traderetur in manus impiorum, mortemque susciperet, ut ea quoque per uirtutem domita, resurgeret, et homini, quem induerat, quem gerebat, et spem uincende mortis afferret, et ad premia immortalitatis admitteret. Hanc ergo dispositionem ne quis ignoret, docebimus predicta esse omnia, que in Christo uidemus esse completa. Nemo asseuerationi nostre fidem commodet; nisi ostendero, Prophetas ante multam temporum seriem predicasse, fore aliquando ut filius Dei naceretur  sicut homo, et mirabilia faceret, et cultum Dei per totam terram seminaret, et postremo patibulo figeretur, et tertia die resurgeret. Que omnia cum probauero eorum ipsorum litteris, qui Deum suum mortali corpore utentem uiolauerunt, quid aliud obstabit, quominus ueram sapientiam clarum sit in hac sola Religione uersari? Nunc a principio totius sacramenti origo narranda est.

Maiores nostri, qui erant principes Hebreorum, cum sterilitate atque inopia laborarent, transierunt in Aegyptum rei frumentarie gratia, ibique diutius commorantes, intolerabili seruitutis iugo premebantur. Tum misertus eorum Deus eduxit eos, ac liberauit de manu regis Aegyptiorum post annos quadringentos  et triginta, duce Moyse, per quem postea illis lex a Deo data est: in qua eductione ostendit uirtutem sue maiestatis Deus. Traiecit enim populum medio Mari Rubro, precedente angelo, et  scindente aquam,  [31Kb] ut populus per siccum gradi posset, quem uerius 

Curuata in montis faciem circumstetit unda.
Qua re audita, tyrannus Aegyptiorum cum magna suorum manu insecutus, et mare adhuc patens temere ingressus, ceuntibus aquis cum omni exercitu deletus est. Hebrei uero ingressi in solitudinem multa mirabilia uiderunt. Nam cum sitim paterentur, ictu uirge rupe percussa, prosiliit fons aque, populumque recreauit. Quo rursus esuriente, celestis alimenti pluuia descendit. Quin etiam coturnices in castra eorum uentus inuexit, ut non modo pane  celesti, sed etiam instructioribus epulis saturarentur.  Pro his tamen diuinis beneficiis honorem Deo non reddiderunt, sed depulsa iam seruitute, iam siti fameque deposita, in luxuriam prolapsi, ad profanos Aegyptiorum ritus animos transtulerunt. Cum enim Moyses dux eorum ascendisset in montem , atque ibi quadraginta diebus moraretur, aureum caput bouis, quem uocant Apin, quod eos in signo precederet, figurarunt. Quo peccato ac scelere offensus Deus, impium et ingratum populum pro merito penis grauibus affecit, et legi, quam per Moysen dederat, subiugauit.

Postea uero cum in deserta quadam parte Syrie  consedissent, amiserunt uetus nomen Hebrei: et  quoniam princeps examinis  [6Kb] eorum Iudas erat, Iudei sunt appellati, et terra, quam incoluere, Iudea. Et primo quidem non dominio regum subiecti fuerunt: sed populo ac legi ciuiles Iudices presidebant; non tamen in annum constituti sunt, sicut romani consules, sed perpetua iurisdictione, subnixi. Tum sublato Iudicum nomine, potestas regalis inducta est. uerum Iudicibus regimen eorum tenentibus, prauas religiones sepe susceperant; atque offensus ab his Deus, toties eos alienigenis subiugabat,  donec rursus penitentia populi mitigatus liberaret eos seruitute. Item sub regibus finitimorum bellis ob delicta uexati, postremo capti, abductique Babylonem, penas impietatis sue graui seruitio pependerunt; donec Cyrus ueniret in regnum, qui statim Iudeos restituit edicto. Exinde Tetrarchas habuerunt usque ad Herodem, qui fuit sub imperio Tiberii Cesaris; cuius anno quinto decimo, id est, duobus Geminis Consulibus, ante diem decimam calendarum aprilium Iudei Christum cruci affixerunt.  Hic rerum textus,  [41Kb] hic ordo in arcanis sanctarum Litterarum continetur. Sed prius ostendam, qua de causa in terram uenerit Christus, ut fundamentum diuine Religionis et ratio clarescat.



CAPUT XI. De causa Incarnationis Christi.

Cum sepe Iudei preceptis salutaribus repugnarent, atque a diuina lege dosciscerent, aberrantes ad impios cultus deorum, tum Deus iustos et electos uiros Spiritu sancto implebat, prophetas in media plebe constituens, per quos peccata ingrati populi uerbis minacibus increparet, et nichilominus hortaretur ad penitentiam sceleris agendam, quam nisi egissent, atque abiectis uanitatibus ad Deum suum rediissent, fore, ut testamentum suum mutaret, id est,  hereditatem uite immortalis ad exteras conuerteret nationes, aliumque sibi populum fideliorem ex alienigenis congregaret. Illi autem a prophetis increpati, non modo uerba eorum respuerunt, sed quod sibi peccata exprobrarentur offensi, eos ipsos exquisitis cruciatibus necauerunt: que omnia diuine littere signata conseruant. Dicit enim propheta Ieremias: Misi ad uos seruos meos prophetas: ante lucem mittebam, et non audiebatis me, neque intendebatis auribus uestris, cum dicerem uobis: »Conuertatur unusquisque  a uia sua mala, et a nequissimis affectionibus uestris, et habitabitis in terra ista, quam dedi uobis et patribus uestris a seculo usque in seculum. Nolite ambulare post deos alienos ut seruiatis eis, et ne incitetis me in operibus manuum uestrarum, ad disperdendos uos.« Esdras etiam propheta, qui fuit eiusdem Cyri temporibus, a quo Iudei sunt restituti, sic loquitur: Desciuerunt a te, et abiecerunt legem tuam post corpus suum, et prophetas tuos interfecerunt, qui obtestabantur eos ut reuerterentur ad te.

Item Helias in libro tertio : Aemulando emulatus sum Domino Deo omnipotenti, quia dereliquerunt te filii Isrel, et altaria tua demolierunt, et prophetas tuos interfecerunt gladio, et remansi ego solitarius, et querunt animam meam auferre a me. Propter has illorum impietates abdicauit eos in perpetuum:  itaque desiit prophetas mittere ad eos. Sed illum filium suum primogenitum, illum opificem rerum, et consiliatorem suum delabi iussit e celo, ut religionem sanctam Dei transferret ad gentes, id est, ad eos, qui Deum ignorabant; doceretque iustitiam, quam perfidus populus abiecerat; quod iampridem denuntiauerat se esse facturum, sicut Malachias propheta indicat, dicens: Non est mihi uoluntas circa uos, dicit Dominus, et sacrificium acceptum non habebo ex manibus uestris; quoniam a solis ortu usque ad occasum  clarificabitur  [5Kb] nomen meum apud gentes. Item Dauid in psalmo XuII: Constitues me in caput gentium: populus, quem non cognoui, seruiet mihi. Esaias quoque sic loquitur : uenio colligere omnes gentes, et linguas, et uenient, et uidebunt claritatem meam, et dimittam super eos signum, et mittam ex his conseruatos in gentes que longe sunt, que non audierunt gloriam meam, et nuntiabunt claritatem meam in gentes. uolens igitur Deus metatorem templi sui mittere in terram , noluit eum in potestate et claritate celesti mittere, ut ingratus in Deum populus in errorem maximum induceretur, ac penas pro facinoribus suis lueret, qui dominum ac Deum suum non recepisset; quod olim prophete cecinerant, sic esse facturum. Esaias enim, quem ipsi  Iudei serra confectum crudelissime necauerunt, ita dicit : Audi celum, et percipe auribus terra, quoniam Dominus locutus est: Filios genui, et exaltaui; ipsi autem spreuerunt me. Agnouit bos possessorem suum, et asinus presepium domini sui; Isrel autem me non cognouit, et populus meus me non intellexit.

Hieremias quoque similiter ait : Cognouit tempus suum turtur et hirundo, et ruris passeres custodierunt tempora introitus sui: populus autem meus non cognouit iudicium Domini. Quomodo dicitis, sapientes sumus, et lex Domini nobiscum est? Incassum facta est metatura; falsi scribe, et confusi sunt; sapientes trepidauerunt,  et capti sunt, quoniam uerbum Domini reprobauerunt. Ergo  cum statuisset Deus doctorem uirtutis mittere ad homines, renasci eum denuo in carne precepit, et ipsi homini similem fieri, cui dux, et comes, et magister esset futurus. Sed tamen quoniam clemens est et pius erga suos Deus, ad eos ipsos eum misit, quos oderat, ne illis in perpetuum salutis uiam clauderet; sed daret his liberam facultatem sequendi Deum, ut et premium uite adipiscerentur, si secuti fuissent, quod plurimi eorum faciunt, atque fecerunt, et culpa sua in penam mortis incurrerent, si regem suum repudiassent. Apud illos igitur, et ex eorum semine regenerari eum iussit, ne, si fuisset alienigena, iustam possent excusationem de lege pretendere, quod eum  non suscepissent; simul, ut nulla omnino gens esset in terra, cui spes immortalitatis negaretur.



CAPUT XII. De Iesu ortu ex uirgine, de eius uita, Morte, et Resurrectione; atque de iis rebus testimonia Prophetarum.

Descendens itaque de celo sanctus ille Spiritus Dei sanctam uirginem, cuius utero se insinuaret, elegit. At illa diuino Spiritu hausto repleta concepit, et sine ullo attactu uiri repente uirginalis uterus intumuit. Quod si animalia quedam uento et aura concipere solere omnibus notum est, cur quisquam mirum  putet, cum spiritu Dei, cui facile est quidquid uelit, grauatam esse uirginem  [57Kb] dicimus? Quod sane incredibile posset uideri, nisi hoc futurum ante multa secula Prophete cecinissent. Salomon ita dicit: Infirmatus est uterus uirginis, et accepit fetum, et grauata est, et facta est in multa miseratione mater uirgo. Item propheta Esaias, cuius uerba sunt hec: Propter hoc dabit Deus ipse uobis signum; Ecce uirgo accipiet in utero, et pariet filium, et uocabitis nomen eius Hemanuel. Quid hoc manifestius dici potest? Legebant ista Iudei, qui eum negauerunt. Si quis nos hec fingere arbitratur, ab his requirat, ab his potissimum sumat. Satis firmum testimonium est ad probandam ueritatem, quod ab ipsis perhibetur inimicis. Hemanuel autem nunquam uocitatus est, sed iehsu, qui latine  dicitur salutaris, siue saluator; quia cunctis gentibus salutifer uenit. Sed propheta declarauit hoc nomine, quod Deus ad homines in carne uenturus esset. Hemanuel enim significat, nobiscum Deus; scilicet quia illo per uirginem nato, confiteri homines oportebat Deum secum esse, id est, in terra, et in carne mortali. Unde Dauid in psalmo LXXXIu. ueritas, inquit, de terra orta est; quia Deus, in quo ueritas est, terrenum corpus accepit, ut terrenis uiam salutis aperiret. Item Esaias ipse: Ipsi autem non crediderunt,  et exacerbauerunt spiritum sanctum, et conuersus est eis ad inimicitiam. Et ipse expugnauit, et recordatus est dierum seculi, qui suscitauit de terra pastorem ouium.

Quis autem futurus esset ille pastor, declarauit alio loco, dicens: Exultent celi desuper, et nubes induant iustitiam: aperiatur terra, et pullulet Saluatorem. Ego enim Dominus Deus creaui eum. Saluator uero est, ut supra diximus, iehsu. Sed et alio loco idem propheta sic predicauit: Ecce natus est nobis puer, et datus est nobis filius: cuius imperium super humeros eius; et uocatum est nomen eius, magni consilii nuntius. Idcirco enim missus est a Deo Patre, ut uniuersis gentibus, que sub celo sunt, singularis et ueri Dei sanctum mysterium reuelaret, ablatum perfido populo, qui aduersus Deum sepe deliquit. Daniel quoque similia  prelocutus est. uidebam, inquit, in uisu noctis; et ecce in nubibus celi ut filius hominis ueniens, et usque ad uetustum dierum peruenit. Et qui assistebant, obtulerunt eum, et datum est ei regnum, et honor, et imperium, et omnes populi, tribus, lingue seruient ei; et potestas eius eterna, que nunquam transibit, et regnum eius, quod non corrumpetur. Quomodo igitur Iudei et confitentur, et sperant Christum Dei? qui hunc idcirco reprobauerunt, quia ex homine natus est. Nam cum ita sit a Deo constitutum, ut idem  Christus bis adueniat in terram,  [141Kb] semel, ut unum Deum gentibus nuntiet, deinde rursus, ut regnet: quomodo in secundum eius aduentum credunt, qui in primum non crediderunt?

Atqui propheta utrosque aduentus eius paucis uerbis comprehendit. Ecce, inquit, in nubibus celi ut filius hominis ueniens. Non dixit, ut filius Dei, sed filius hominis, ut ostenderet, quod carne indui haberet in terra, ut suscepta hominis figura, et conditione mortali, doceret homines iustitiam; et cum mandatis Dei functus, ueritatem gentibus reuelasset, multaretur etiam morte, ut inferos quoque uinceret ac resignaret, atque ita demum resurgens, ad Patrem proficisceretur in nube sublatus. Adiecit enim propheta, et ait: Et usque ad antiquum dierum peruenit, et oblatus  est ei. Antiquum dierum appellauit Deum summum, cuius etas, et origo non potest comprehendi; quia solus a seculis fuit, et erit semper in secula. Christum autem post passionem ac resurrectionem ascensurum esse ad Deum patrem, Dauid in psalmo centesimo nono contestatus est his uerbis: Dixit Dominus Domino meo, sede a dextris meis; quoadusque ponam inimicos tuos suppedaneum pedum tuorum. Qui propheta, cum rex esset, quem appellare dominum suum posset, qui sederet ad dexteram Dei, nisi Christum Filium Dei, qui est rex regum, et dominus dominorum? Quod Esaias apertius ostendit dicens: Sic dicit Dominus Deus Christo domino meo, cuius tenui dexteram; obaudire ante eum gentes faciam, et fortitudinem regum disrumpam. Aperiam ante illum portas,  et ciuitates non claudentur. Ego ante te ibo, et montes deplanabo, et fores ereas conteram, et seras ferreas confringam; et dabo tibi thesauros absconditos et inuisibiles,  ut scias quia ego sum Dominus Deus, qui uoco nomen tuum, Deus Isrel. Denique ob uirtutem ac fidem, quam Deo exhibuit in terra, datum est ei regnum, et honor, et imperium; et omnes populi, tribus, lingue, seruient ei; et potestas eius eterna, que nunquam transibit, et regnum eius non corrumpetur. Quod quidem duobus modis intelligitur: quia et nunc habet perpetuam potestatem, cum omnes gentes, et omnes lingue nomen eius uenerantur, maiestatem confitentur, doctrinam sequuntur, uirtutem imitantur; habet imperium atque honorem, cum omnes tribus terre preceptis eius obtemperant: et idem postea cum rursus aduenerit in potestate ac claritate, ut omnem animam iudicet, et iustos restituat ad uitam, tunc uere totius terre regimen obtinebit;  tunc sublato de rebus humanis omni malo, aureum seculum , id est iustum ac pacificum tempus orietur. Sed hec uberius in ultimo libro disseremus, cum de secundo aduentu loquemur: nunc de primo, ut cepimus, explicemus.



CAPUT XIII. De Iesu Deo et homine; atque de eo prophetarum testimonia.

Summus igitur Deus ac parens omnium, cum religionem suam transferre uoluisset, doctorem iustitie misit e celo, ut nouis cultoribus nouam legem in eo uel per eum daret: non sicut ante fecerat per hominem: sed tamen nasci eum uoluit tamquam hominem, ut per omnia summo Patri similis existeret. Ipse  enim pater Deus, et origo, et principium rerum, quoniam parentibus caret, atque a Trismegisto uerissime nominatur, quod ex nullo sit procreatus.  Idcirco etiam filium bis nasci oportuit, ut et ipse fieret  [85Kb] atque . In prima enim natiuitate spiritali fuit, quia sine officio matris a solo Deo Patre generatus est. In secunda uero carnali fuit, quoniam sine patris officio uirginali utero procreatus est, ut mediam inter Deum et hominem substantiam gerens, nostram hanc fragilem imbecillemque naturam quasi manu ad immortalitatem posset educere. Factus est et Dei filius per spiritum, et hominis per carnem; id est, et Deus et homo. Dei uirtus in eo ex operibus, que fecit, apparuit; fragilitas hominis, ex passione quam pertulit: quam cur susceperit, paulo post docebo. Interim et Deum fuisse, et hominem ex utroque genere permistum, prophetis uaticinantibus discimus. Esaias Deum fuisse testatur his uerbis: Fatigata est Aegyptus, et negotiatio Aethiopum, et Sabaim:  uiri alti ad te transgredientur, et tui erunt serui; et post te ambulabunt uincti compedibus, et adorabunt te, et in te precabuntur, quoniam in te Deus est, et non alius Deus preter te. Tu enim Deus es, et nesciebamus, Deus Isrel saluator. Confundentur, et reuerebuntur omnes, qui aduersantur tibi, et cadent in confusionem. Item propheta Hieremias sic ait: Hic Deus noster est, et non deputabitur alius absque illo, qui inuenit omnem uiam prudentie, et dedit eam Iacob puero suo, et Isrel dilecto sibi. Post hec in terris uisus est, et cum hominibus conuersatus est.

Item Dauid in psalmo XLIu: Thronus tuus Deus in  secula seculorum: uirga equitatis, uirga regni tui. Dilexisti iustitiam, et odio habuisti iniustitiam: propterea unxit te Deus, Deus tuus oleo exultationis. Quo uerbo etiam nomen ostendit: siquidem  ab unctione appellatus est Christus. Deinde hominem fuisse eumdem, Hieremias docet, dicens: Et homo est; et quis cognouit eum? Item Esaias : Et mittet eis Deus hominem qui saluabit eos, et iudicans sanabit eos. Sed et Moyses in numeris ita loquitur : Orietur stella ex Iacob, et exurget homo ex Isrel. Propterea Milesius Apollo consultus, utrumne Deus, an homo fuerit, hoc modo respondit:

, , ,
,
.
 Primo uersu uerum quidem dixit: sed argute consultorem fefellit, sacramentum ueritatis penitus nescientem. uidetur enim negasse illum Deum. Sed cum fatetur secundum carnem fuisse mortalem, quod etiam nos predicamus, consequens est, ut secundum spiritum Deus fuerit, quod nos affirmamus. Quid enim fuerat necesse carnis facere mentionem, cum satis esset dicere fuisse mortalem? Sed ueritate pressus, negare non potuit quemadmodum res se haberet; sicut illud, quod ait, fuisse sapientem.

Quid ad hoc, Apollo, respondes? Si sapiens est; ergo doctrina eius sapientia est, nec ulla alia, et sapientes,  qui sequuntur, nec ulli alii. Cur igitur uulgo pro stultis, et uanis, et ineptis habemur, qui sectamur magistrum, etiam ipsorum deorum confessione sapientem? Nam quod ait, portentifica illum opera fecisse, quo maxime diuinitatis fidem meruit, assentiri nobis iam uidetur, cum dicit eadem, quibus nos gloriamur. Sed colligit  [23Kb] se tamen, et ad demoniacas fraudes redit. Cum enim uerum necessitate dixisset, iam deorum ac sui proditor uidebatur; nisi quod ab eo ueritas expresserat, mendacio fallente, celasset. Ait ergo, illum fecisse quidem opera miranda, uerum non diuina uirtute, sed magica. Quid mirum, si hoc Apollo ueritatem ignorantibus persuasit, cum Iudei quoque, cultores  summi Dei, hoc idem putauerint; cum ante oculos eorum quotidie  fierent illa miracula, que eis Prophete futura esse predixerant, nec tamen tantarum uirtutum contemplatione impelli potuerunt, ut Deum crederent, quem uidebant. Propterea Dauid, quem preter ceteros Prophetas uel maxime legunt, in psalmo XXuII, sic eos damnat: Redde illis retributionem eorum, quoniam non intellexerunt in operibus Domini. Ex huius ipsius domo Christum generatum iri secundum carnem, et ipse Dauid, et alii Prophete annuntiauerunt. Apud Esaiam  ita scriptum est: Et erit in die illa radix Iesse, et qui exurget principari in nationes: in eum gentes sperabunt, et erit requies eius in honore. Et alio loco: Exiet uirga de radice Iesse, et  flos de radice eius ascendet, et requiescet super eum  Spiritus Dei, spiritus sapientie et intellectus, spiritus consilii et fortitudinis, spiritus scientie et pietalis; et implebit eum spiritus timoris Domini. Iesse autem fuit pater Dauid, ex cuius radice ascensurum esse florem prelocutus est; eum scilicet, de quo Sibylla dicit .

Item in libro secundo, propheta Nathan missus est ad Dauid uolentem Deo templum fabricare; et fuit uerbum Domini ad Nathan dicens . uade, et dic seruo meo Dauid: Hec dicit Dominus omnipotens; Non tu edificabis mihi domum ad inhabitandum: sed cum impleti fuerint dies tui, et dormieris cum patribus tuis, suscitabo semen tuum post te, et parabo regnum eius. Hic edificabit mihi domum in nomine meo: et erigam thronum eius usque  in seculum; et ego ero ei in patrem, et ipse erit mihi in filium, et fidem consequetur domus eius, et regnum eius usque in seculum. Sed hec ut Iudei non intelligerent, illa fuit causa, quod Solomon filius Dauid Deo templum edificauit, et ciuitatem, quam de suo nomine Hierosolyma nuncupauit. Itaque ad ipsum, que a Propheta dicta sunt, retulerunt. Solomon autem ab ipso patre suo imperii regimen accepit. Prophete uero de eo loquebantur, qui tum nasceretur, postquam Dauid cum patribus suis requieuisset. Preterea Solomonis imperium perpetuum non fuit; annis enim XL regnauit. Deinde quod nunquam filius Dei dictus est, sed filius Dauid; et domus quam edificauit non  est fidem consecuta, sicut Ecclesia, que est uerum  templum Dei, quod non in parietibus est, sed in corde  [12Kb] ac fide hominum, qui credunt in eum, ac uocantur fideles. Illud uero Solomonium templum, quia manu factum est, manu cecidit. Denique pater eius in psalmo CXXuI, de operibus filii sui prophetauit hoc modo: Si Dominus non edificauerit domum, in uanum laborauerunt, qui illam edificauerunt: si Dominus non custodierit ciuitatem, in uanum uigilauit, qui eam custodiuit.



CAPUT XIu. De Iesu sacerdotio a Prophetis predicto.

Quibus ex rebus apparet, prophetas omnes denuntiasse de Christo, fore aliquando, ut ex genere Dauid corporaliter natus constitueret eternum templum Deo, quod appellatur Ecclesia, et uniuersas gentes ad  religionem Dei ueram conuocaret. Hec est domus fidelis, hoc immortale templum, in quo si quis non sacrificauerit, immortalitatis premium non habebit. Cuius templi, et magni, et eterni quoniam Christus fabricator fuit, idem necesse est habeat in eo sacerdotium sempiternum. Nec potest nisi per eum, qui constituit templum, et ad aditum templi, et ad conspectum Dei perueniri. Dauid, in psalmo CIX, id ipsum docet, dicens: Ante luciferum genui te. Iurauit Dominus, et non penitebit eum: tu es sacerdos in eternum  secundum ordinem Melchisedech. Item in libro primo : Et suscitabo mihi sacerdotem fidelem, qui omnia, que sunt in corde meo, faciat; et edificabo ei domum fidelem, et transibit in conspectu meo omnibus diebus. Quis autem futurus esset, cui Deus eternum sacerdotium pollicebatur, Zacarias etiam nomine posito apertissime docuit; sic enim dixit: Et ostendit mihi Dominus Deus Iesum sacerdotem magnum stantem ante faciem angeli Domini, et diabolus stabat ad dextram ipsius, ut contradiceret ei. Et dixit Dominus ad diabolum: Imperet Dominus in te, qui elegit Hierusalem; et ecce titio eiectus ab igne: et iehsu erat indutus uestimentis sordidis, et stabat ante faciem angeli, et respondit, et dixit ad circumstantes ante faciem ipsius, dicens: Auferte uestimenta sordida  ab eo, et induite eum tunica talari, et imponite cidarim mundam super caput ipsius; et cooperuerunt eum uestimento, et imposuerunt cidarim mundam super caput eius; et angelus Domini stabat, et testificabatur, ad Iesum dicens: Hec dicit Dominis omnipotens: si in uiis meis ambulaueris, et precepta mea seruaueris, tu iudicabis domum meam, et dabo tibi, qui conuersentur in medio horum circumstantium. Audi itaque, Iesu sacerdos magne.

Quis non igitur captos mentibus tum fuisse Iudeos  arbitretur, qui cum hec legerent, et audirent, nefandas manus  [4Kb] Deo suo intulerunt? Atqui ab eo tempore, quo Zacarias fuit, usque ad annum quintum decimum imperii Tiberii Cesaris, quo Christus crucifixus est, prope quingenti anni numerantur; siquidem Darii et Alexandri adoleuit etate, qui fuerunt non multo priusquam Tarquinius Superbus exactus est. Sed illi rursus eodem modo falsi deceptique sunt, putantes hec de Iesu esse dicta filio Naue, qui successor fuit Moysi, aut de sacerdote Iesu filio Iosedech: in quos nichil congruit eorum, que Propheta narrauit. Non enim sordidati illi umquam fuerunt, cum alter eorum princeps potentissimus fuerit, alter sacerdos: aut perpessi sunt aliquid aduersi, ut tamquam titio eiectus ex igne putarentur. Aut aliquando in conspectu  Dei et Angelorum steterunt, aut Propheta de preteritis loquebatur potius, quam de futuris. Locutus est igitur de Iesu Filio Dei, ut ostenderet eum primo in humilitate et carne esse uenturum. Hec enim est uestis sordida, ut pararet templum Deo, et sicut titio igni ambureretur; id est, ab hominibus cruciamenta perferret, et ad ultimum extingueretur. Titionem enim uulgus appellat extractum foco torrem semiustum, extinctum.

Quomodo autem, et cum quibus mandatis a Deo miteretur in terram, declarauit Spiritus Dei per Prophetam, docens futurum, ut cum uoluntatem summi Patris fideliter et constanter implesset, acciperet iudicium, atque imperium sempiternum. Si in uiis meis, inquit, ambulaueris, et precepta mea seruaueris, tu iudicabis domum meam. Que fuerint uie  Dei, et que precepta eius, nec ambiguum, nec obscurum  est. Deus enim cum uideret malitiam et falsorum deorum cultus per orbem terre ita inualuisse, ut iam nomen eius ex hominum memoria fuisset pene sublatum , Filium suum legauit ad homines, ut eos conuerteret ab impiis et uanis cultibus, ad cognoscendum et colendum Deum uerum: item ut eorum mentes a stultitia ad sapientiam, ab iniquitate ad iustitie opera traduceret. He sunt uie Dei, in quibus ambulare eum precepit. Hec precepta que seruanda mandauit. Ille uero exhibuit Deo fidem. Docuit enim quod Deus unus sit, eumque solum coli oportere; nec umquam  se ipse Deum dixit, quia non seruasset fidem, si missus ut deos tolleret, et unum assereret, induceret alium, preter unum. Hoc erat, non de uno Deo facere preconium, nec eius qui miserat, sed suum proprium negotium gerere, ac se ab eo quem illustraturus uenerat, separare. Propterea quia tam fidelis extitit, quia sibi nichil prorsus assumpsit, ut mandata mittentis impleret, et sacerdotis perpetui dignitatem, et regis summi honorem, et iudicis potestatem, et Dei nomen accepit.



CAPUT Xu. De Iesu uita et miraculis; atque de iis testimonia.

Quoniam de secunda natiuitate diximus, qua se hominibus in carne monstrauit, ueniamus ad opera illa  miranda, que cum essent celestis indicia uirtutis,  magum Iudei putauerunt. Cum primum cepit adolescere,  [47Kb] tinctus est a Ioanne propheta in Iordane flumine, ut lauacro spiritali peccata non sua, que utique non habebat, sed carnis, quam gerebat, aboleret; ut quemadmodum Iudeos suscepta circumcisione, sic etiam gentes baptismo, id est purifici roris perfusione saluaret. Tunc uox audita de celo est: Filius meus es tu; ego hodie genui te . Que uox apud Dauid predicta inuenitur. Et descendit super eum Spiritus Dei formatus in speciem columbe candide. Exinde maximas uirtutes cepit operari, non prestigiis magicis, que nichil ueri ac solidi ostentant, sed ui ac potestate celesti que iampridem prophetis nuntiantibus canebantur. Que opera tam multa sunt, ut unus liber ad complectenda omnia satis non sit. Enumerabo  igitur illa breuiter, et generatim, sine ulla personarum ac locorum designatione, ut ad exponendam passionis eius crucisque rationem possim peruenire, quo iamdudum festinat oratio. uirtutes eius fuerunt, quas Apollo portentificas appellauit: quod quacumque iter faciebat, egros et debiles, et omni morborum genere laborantes, uno uerbo unoque momento reddebat incolumes, adeo ut membris omnibus capti, receptis repente uiribus roborati, ipsi lectulos suos reportarent, in quibus fuerant paulo ante delati. Claudis uero ac pedum uitio afflictis, non modo gradiendi, sed etiam currendi dabat facultatem. Tunc quorum ceca lumina in altissimis tenebris erant, eorum oculos  in pristinum restituebat aspectum. Mutorum quoque linguas in eloquium sermonemque soluebat. Item surdorum patefactis auribus insinuabat auditum: pollutos, ac aspersos maculis, repurgabat. Et hec omnia non manibus, aut aliqua medela, sed uerbo ac iussione faciebat, sicut etiam Sibylla  predixerat:

, .
Nec utique mirum, quod uerbo faciebat mirabilia, cum ipse esset Dei uerbum, celesti uirtute ac potestate subnixum . . . ; Nec satis fuit quod uires imbecillis redderet, debilibus integritatem, quod egris et languentibus sanitatem, nisi etiam mortuos suscitaret , uelut e somno solutos, ad uitamque reuocaret.

 Que uidentes tunc Iudei, demoniaca fieri potentia arguebant, cum omnia sic futura, ut facta sunt, arcane illorum littere continerent. Legebant quippe cum aliorum prophetarum, tum Esaie uerba dicentis : Confortamini manus resolute, et genua debilia consolidamini. Qui estis pusilli animi, nolite timere, nolite metuere. Dominus noster iudicium retribuet; ipse ueniet, et saluos faciet nos. Tunc aperientur oculi cecorum; et aures surdorum audient. Tunc saliet claudus sicut ceruus, et plana erit lingua mutorum, quia rupta est in deserto aqua, et riuus in terra sitienti. Sed et Sibylla eadem cecinit his uersibus:

. . . . . . ,
 ,  [185Kb]
, .
Ob has eius uirtutes, et opera diuina, cum magna illum multitudo sequeretur uel debilium, uel egrorum, uel eorum qui curandos suos offerre cupiebant, ascendit in montem quemdam desertum, ut ibi adoraret. Ubi cum triduo moratus esset, ac fame populus laboraret, uocauit discipulos, querens quantos secum cibos gestarent. At illi quinque panes et duos pisces in pera se habere dixerunt. Afferri ea iussit, ac multitudinem per quinquagenos distributam discumbere. Quod cum discipuli facerent, frangebat ipse panem minutatim, carnemque piscium comminuebat, et utraque in manibus eius augebantur. Et cum apponere illa populo discipulis imperasset, saturata sunt quinque hominum millia, et insuper duodecim cophini de  residuis fragminibus impleti. Quid aut dici, aut fieri potest mirabilius? At id Sibylla futurum cecinerat olim, cuius uersus tales feruntur:

, ,
,
,
.
Quero igitur quid hic potuerit ars magica moliri, cuius peritia ad nichil aliud quam ad circumscribendos oculos ualet. Idem, secessurus orandi gratia, sicut solebat, in montem, precepit discipulis, ut nauiculam  sumerent, seque precederent. At illi, urgente iam uespere profecti, contrario uento laborare ceperunt. Cumque iam medium fretum tenerent, tum pedibus mare ingressus consecutus est eos, tamquam in solido gradiens; non ut pete Orionem mentiuntur in pelago incedentem, qui, demersa corporis parte,

Humero supereminet undas.
Et rursus cum obdormisset in naui, et uentus usque ad extremum periculum seuire cepisset, excitatus e somno, silere uentum protinus iussit; et fluctus, qui maximi ferebantur, conquieuere, statimque sub uerbo eius tranquillitas insecuta est.

Mentiuntur fortasse Littere sancte , docentes tantam fuisse in eo potestatem, ut imperio suo cogeret uentos obsequi, maria  seruire, morbos cedere, inferos obedire. Quid quod eadem Sibylle carminibus suis ante docuerunt? quarum una, cuius supra fecimus mentionem, sic ait:

,
, .
Et rursus alia, que dicit:

, ,
, ,
.
 His testimoniis quidam reuicti, solent eo confugere, ut aiant non esse illa carmina Sibyllina, sed a nostris ficta  [66Kb] atque composita. Quod profecto non putabit qui Ciceronem uarronemque legerit, aliosque ueteres, qui Erythream Sibyllam ceterasque commemorant: quarum ex libris ista exempla proferimus: qui auctores ante obierunt quam Christus secundum carnem nasceretur. uerum non dubito quin illa carmina prioribus temporibus pro deliramentis habita sint, cum ea nemo tum intelligeret. Denguntiabant enim monstruosa quedam miracula, quorum nec ratio, nec tempus, nec auctor designabatur. Denique Erythrea fore ait, ut diceretur insana, et mendax. At enim:

   . . . . . .
 ,
,
.
Iacuerunt igitur multis seculis; postea uero animaduersa sunt, quam Christi natiuitas et passio patefecit arcana: sicut etiam uoces prophetarum, que cum per annos mille quingentos, uel eo amplius lecte fuissent a populo Iudeorum, nec tamen intellecte sunt, nisi postquam illas Christus, et uerbo, et operibus interpretatus est. Illum enim prophete annuntiauerunt; nec ullo modo poterant, que illi loquebantur, intelligi, nisi fuissent uniuersa completa.



CAPUT XuI. De Iesu Christi passione; quod fuerit predicta.

uenio nunc ad ipsam passionem, que uelut opprobrium  nobis obiectari solet, quod et hominem, et ab hominibus insigni supplicio affectum et excruciatum  colamus; ut doceam eam ipsam passionem ab eo cum magna et diuina ratione susceptam, et in ea sola et uirtutem, et ueritatem, et sapientiam contineri. Neque enim, si beatissimus in terra fuisset, et per omnem uitam in summa felicitate regnasset, quisquam illum sapiens aut Deum credidisset, aut honore diuino dignum iudicasset: quod faciunt uere diuinitatis expertes, qui caducas opes, et fragilem potentiam, et alieni beneficii bona non tantum suspiciunt, uerum etiam consecrant, et scientes memorie mortuorum deseruiunt, fortunam iam extinctam colentes; quam ne uiuam quidem presentemque sapientes colendam sibi umquam putauerunt. Nec enim potest aliquid in rebus terrenis esse uenerabile celoque dignum: sed sola est uirtus, sola iustitia, que  potest uerum bonum, et celeste, et perpetuum iudicari; quia nec datur cuiquam, nec aufertur. Qua uirtute ac iustitia quoniam Christus instructus uenit in terram, immo uero, quoniam ipse uirtus, et ipse iustitia est, descendit ut eam doceret, hominemque formaret. Quo magisterio ac Dei legatione perfunctus, ob eam ipsam uirtutem, quam simul et docuit, et fecit, ab omnibus gentibus, et meruit, et potuit Deus credi. Ergo cum magnus populus ad eum, uel ob iustitiam quam docebat, uel ob miracula que faciebat, subinde conflueret, et precepta eius audiret, et a Deo missum Deique Filium crederet: tum primores Iudeorum et sacerdotes ira stimulati, quod ab eo tamquam peccatores increpabantur, et inuidia deprauati, quod, confluente ad eum multitudine, contemni se ac deseri uidebant, et  stultitia et errore  cecati, et immemores preceptorum celestium ac prophetarum, coierunt aduersus eum, impiumque  consilium de eo tollendo cruciandoque  [49Kb] ceperunt: quod prophete multo ante descripserant.

Nam et Dauid, in principio Psalmorum  suorum, prouidens in spiritu quantum facinus admissuri essent, Beatum esse ait, qui non abierit in consilio impiorum. Et Salomon in libro Sapientie , his uerbis usus est: Circumueniamus iustum, quoniam insuauis et nobis, et exprobrat nobis peccata legis: promittit se scientiam Dei habere, et filium Dei se nominat: factus est nobis in traductionem cogitationum nostrarum: grauis est nobis etiam ad uidendum; quoniam dissimilis est aliis uita illius, et immutate sunt uie illius: tamquam nugaces estimati sumus ab eo: continet se a uiis nostris, quasi ab immunditiis, et prefert nouissima iustorum, et gloriatur patrem se habere Deum. uideamus  ergo si sermones illius ueri sint; et tentemus que uentura sunt illi. Contumeliis et tormentis interrogemus eum: ut sciamus reuerentiam illius, et probemus patientiam illius, morte turpissima condemnemus eum. Hec cogitauerunt, et errauerunt. Excecauit enim illos stultitia ipsorum; et nescierunt sacramenta Dei. Nonne ita descripsit nefarium illud consilium ab impiis initum contra Deum, ut plane interfuisse uideatur? Atqui a Salomone, qui hec cecinit, usque ad id tempus, quo gesta res est, mille ac decem anni fuerunt. Nihil nos affingimus, nichil addimus. Habebant hec, qui fecerunt: legebant, in quos hec dicta sunt. Sed et nunc heredes nominis ac sceleris illorum hec et habent, et damnationem suam prophetarum uoce predictam quotidianis lectionibus personant; nec aliquando in  cor suum, que pars est et ipsa damnationis, admittunt. Increpiti ergo a Christo sepe Iudei exprobrante  illis peccata et iniustitias, et a populo pene deserti, concitati sunt ad eum necandum.

Cuius rei audaciam dedit illis humilitas eius. Nam cum legerent, cum quanta uirtute et claritate Filius Dei uenturus esset e celo, Iesum autem cernerent humilem, quietum, sordidum, informem, non credebant filium Dei esse, ignorantes duos eius aduentus a prophetis esse predictos: primum in humilitate carnis obscurum, secundum in fortitudine maiestatis manifestum. De primo Dauid in psalmo septuagesimo primo sic ait: Descendet sicut pluuia in uellus, et orietur in diebus eius iustitia, et abundantia pacis, donec extollatur luna. Sicut enim pluuia, si descendat in uellus, animaduerti non potest, quia strepitum non facit: ita Christum in terram sine cuiusquam suspicione  uenturum esse dixit, ut iustitiam doceret et pacem. Esaias quoque ita tradidit : Domine, quis credidit auditui nostro, et brachium Domini cui reuelatum est? Annuntiauimus coram ipso sicut pueri, et sicut radix in terra sitienti: non est figura eius, neque claritas; et uidimus illum, et non habuit figuram, neque decorem: sed figura eius sine honore, et deficiens preter ceteros homines. Homo in plaga positus est, sciens ferre imbecillitatem, quia auersus est, et non est computatus. Hic peccata nostra portat, et pro nobis hic dolet; et nos putauimus ipsum esse in dolore, et in plaga, et in uexatione. Ipse autem uulneratus est propter facinora nostra, et infirmatus est propter peccata nostra: doctrina pacis nostre super illum; liuore eius nos sanati sumus. Omnes sicut oues errauimus, et Deus tradidit illum  pro peccatisnostris. Et Sibylla eodem modo locuta est:

, , , .
 Propter hanc humilitatem, Deum suum non agnoscentes, inierunt consilium detestandum ut priuarent eum uita, qui ut eos uiuificaret aduenerat.



CAPUT XuII. De Iudeorum religionibus, ac eorum odio in Iesum.

Sed ire atque inuidie sue, quam in cordibus suis gerebant intus inclusam, alias causas preferebant;  [68Kb] quod legem Dei per Mosen datam solueret, id est, quod sabbatis non uacaret, operans in salutem hominum; quod circumcisionem uacuefaceret, quod abstinentiam suille carnis auferret. In quibus rebus iudaice religionis sacramenta consistunt. Ob hec itaque cetera pars populi, que nondum ad Christum secesserat, a sacerdotibus incitabatur, ut impium iudicaret  eum, quod legem Dei solueret, cum hoc ille non suo iudicio, sed ex Dei uoluntate et secundum predicta faceret prophetarum. Micheas enim  nouam legem daturum denuntiauit hoc modo: Lex de Sion proficiscetur, et sermo Domini ex Hierusalem, et iudicabit inter plurimos populos, et reuincet, et deliget ualidas nationes. Illa enim prior lex, que per Mosen data est, non in monte Sion, sed in monte Choreb data est, quam Sibylla fore ut a Filio Dei solueretur, ostendit:

,
.
Sed et ipse Moses, per quem datam sibi legem dum  pertinaciter tuentur, exciderunt a Deo, et Deum non agnouerunt, predixerat fore, ut propheta maximus a Deo mitteretur, qui sit supra legem, qui uoluntatem Dei ad homines perferat. In Deuteronomio ita scriptum reliquit: Et dixit Dominus ad me: Prophetam excitabo eis de fratribus eorum, sicut te, et dabo uerbum meum in os eius; et loquetur ad eos ea que precepero ei: et quisquis non audierit ea que loquetur propheta ille in nomine meo, ego uindicabo in eum. Denuntiauit scilicet Dominus per ipsum legiferum, quod Filium suum, id est, uiuam presentemque legem missurus esset, et illam ueterem per mortalem datam soluturus, ut denuo per eum, qui esset eternus, legem sanciret eternam.

Item de circumcisione soluenda Esaias ita prophetauit:  Hec dicit Dominus uiris Iuda, qui habitant in Hierusalem: Renouate inter uos nouitatem, et ne seminaueritis in spinis. Circumcidite uos Domino Deo uestro, et circumcidite preputium cordis uestri, ne exeat ira mea sicuti ignis, et exurat, et non sit qui extinguat. Item Moses ipse : In nouissimis diebus circumcidet Dominus cor tuum ad Dominum Deum tuum amandum. Item iehsu Naue successor eius: Et dixit Dominus ad Iesum : Fac tibi cultellos petrinos nimis acutos, et sede, et circumcide secundo filios Isrel. Secundam circumcisionem futuram esse dixit, non carnis, sicut fuit prima, qua etiam nunc Iudei utuntur, sed cordis ac spiritus, quam tradidit  Christus, qui uerus iehsu fuit. Non enim Propheta sic ait: Et dixit Dominus ad me,  [4Kb] sed, ad Iesum; ut ostenderet quod non de se loqueretur, sed de Christo, ad quem tunc Deus loquebatur. Christi enim figuram gerebat ille iehsu: qui cum primum Auses uocaretur, Moses futura presentiens, iussit eum Iesum uocari; ut quoniam dux militie delectus esset aduersus Amalech, qui oppugnabat filios Isrel, et aduersarium debellaret per nominis figuram, et populum in terram promissionis induceret. Et idcirco etiam Mosi successit, ut ostenderet nouam legem per Christum Iesum datam ueteri legi successuram, que data per Mosen fuit. Nam illa carnis circumcisio caret utique ratione; quia si Deus id uellet, sic a principio formasset hominem, ut preputium non haberet. Sed  huius secunde circumcisionis figura erat, significans nudandum esse pectus, id est, aperto et simplici corde oportere nos uiuere; quoniam pars illa corporis, que circumciditur, habet quamdam similitudinem cordis, et est pudenda. Ob hanc causam Deus nudari eam iussit, ut hoc argumento nos admoneret ne inuolutum pectus haberemus, id est, ne quod pudendum facinus intra conscientie secreta uelemus. Hec est cordis circumcisio, de qua prophete loquuntur, quam Deus a carne mortali ad animam transtulit, que sola mansura est. uolens enim uite ac saluti nostre pro eterna sua pietate consulere, penitentiam nobis in illa circumcisione proposuit, ut si cor nudauerimus, id est, si peccata nostra confessi satis Deo fecerimus, ueniam consequamur; que contumacibus et admissa sua celantibus denegatur ab  eo qui non faciem, sicut homo, sed intima et arcana pectoris intuetur.

Eodem spectat etiam carnis suille interdictio; a qua cum eos abstinere Deus iussit, id potissimum uoluit intelligi, ut se a peccatis atque immunditiis abstinerent.  Est enim lutulentum hoc animal, et immundum; nec umquam celum aspicit: sed in terra toto et corpore et ore proiectum, uentri semper et pabulo seruit; nec ullum alium dum uiuit prestare usum potest, sicut cetere animantes, que uel sedendi uehiculum prebent, uel in cultibus agrorum iuuant, uel plaustra collo trahunt, uel onera tergo gestant, uel indumentum exuuiis suis exhibent, uel copia lactis exuberant, uel custodiendis domibus inuigilant. Interdixit ergo ne porcina carne uterentur, id est, ne uitam porcorum imitarentur, qui ad solam mortem nutriuntur; ne uentri, ac uoluptatibus seruientes, ad faciendam iustitiam inutiles essent, ac morte afficerentur. Item ne se fedis libidinibus immergerent, sicut sus, que se ingurgitat ceno; uel  ne terrenis seruiant simulacris, ac se luto inquinent. Luto enim se oblinunt, qui deos, id est, qui lutum terramque uenerantur. Sic uniuersa precepta iudaice legis ad exhibendam iustitiam spectant, quoniam per ambagem data sunt; ut per carnalium figuram spiritualia noscerentur.



CAPUT XuIII. De passione Dominica, et quod ea prenuntiata fuerit.

Cum igitur ea que Deus fieri uoluit, queque per prophetas suos multis seculis ante predixit, Christus impleret, ob ea incitati, et diuinas litteras nescientes, coierunt ut Deum suum condemnarent. Quod cum sciret futurum, ac subinde diceret oportere se pati, ac interfici pro salute multorum, secessit tamen cum  discipulis suis , non ut uitaret quod necesse erat perpeti ac sustinere, sed ut ostenderet quod ita fieri oporteret in omni persecutione, ne sua quis culpa incidisse uideatur; ac denuntiauit fore ut ab uno eorum proderetur. Itaque Iudas, premio illectus, tradidit Filium Dei Iudeis. At illi comprehensum,  ac Pontio Pilato, qui tum legatus Syriam regebat,  [132Kb] oblatum, cruci affigi postulauerunt, obiicientes ei nichil aliud, nisi quod diceret se Filium Dei esse, et regem Iudeorum: item quod dixerat: Si solueritis hoc templum, quod edificatum est annis XLuI, ego illud in triduo sine manibus resuscitabo; significans breui futuram passionem suam, et se a Iudeis interfectum tertio die resurrecturum. Ipse enim erat uerum Dei templum. Has uoces eius tamquam infaustas et impias insectabantur. Que cum Pilatus audisset, et ille in defensionem sui nichil diceret, pronuntiauit nichil in eo damnatione dignum uideri. At illi iniustissimi accusatores  cum populo, quem incitauerant, succlamare ceperunt, et crucem eius uiolentis uocibus flagitare.

Tum Pontius et illorum clamoribus, et Herodis Tetrarche instigatione metuentis ne regno pelleretur, uictus est. Nec tamen ipse sententiam protulit: sed tradidit eum Iudeis, ut ipsi de illo secundum legem suam iudicarent. Duxerunt ergo eum flagellis uerberatum, et priusquam cruci affigerent, illuserunt; indutum enim coloris punicei ueste, ac spinis coronatum, quasi regem salutauerunt, et dederunt ei cibum fellis, et miscuerunt ei aceti potionem. Post  hec, conspuerunt faciem eius,  [115Kb] et palmis ceciderunt. Cumque ipsi carnifices de uestimentis eius contenderent, sortiti sunt inter se de tunica et pallio. Et cum hec omnia fierent, nullam uocem ex ore suo tamquam si mutus esset, emisit. Tum suspenderunt eum inter duos noxios medium, qui ob latrocinia damnati erant, crucique affixerunt. Quid ego hic in tanto facinore deplorem? aut quibus uerbis tantum nefas conquerar? Non enim Gauianam crucem describimus, quam Marcus Tullius uniuersis eloquentie sue neruis ac uiribus, uelut effusis totius ingenii fontibus, prosecutus est, facinus indignum esse proclamans, ciuem Romanum contra omnes leges in crucem esse sublatum. Qui quamuis innocens fuerit, et illo supplicio indignus, mortalis tamen, et ab homine scelesto, qui  iustitiam ignoraret, affectus est. Quid de huius crucis indignitate dicemus, in qua Deus a cultoribus Dei suspensus est atque suffixus? Quis tam facundus, et tanta rerum uerborumque copia instructus existet? que oratio tante affluentie ubertate decurrens, ut illam crucem merito deploret, quam mundus ipse et tota mundi elementa luxerunt?

Hec autem sic futura fuisse, et prophetarum uocibus, et Sibyllinis carminibus denuntiatum est. Apud  Esaiam  ita scriptum inuenitur: Non sum contumax, neque contradico: dorsum meum posui ad flagella, et maxillas meas ad palmas: faciem autem meam non auerti a feditate sputorum. Similiter Dauid in psalmo XXXIu: Congregata sunt super me flagella, et ignorauerunt: dissoluti sunt, nec compuncti sunt: tentauerunt me, et deriserunt derisu; et striderunt super me dentibus suis. Sibylla quoque eadem futura monstrauit:


,

.
Item de silentio eius, quod usque ad mortem pertinaciter tengrit, Esaias iterum sic locutus est : Sicut ouis ad immolandum ductus est, et sicut agnus  coram tondentibus se sine uoce, sic non aperuit os suum. Et Sibylla supra dicta:

,
,
.
De cibo uero et potu, quem, antequam eum figerent, illi obtulerunt, Dauid in psalmo LXuIII sic ait: Et dederunt in escam meam fel; et in siti mea potum mihi  dederunt acetum.  [140Kb] Idem hoc futurum etiam Sibylla concionata est:

, ,
.
Et alia Sibylla Iudeam terram his uersibus increpat:

,

, .
Fore autem ut Iudei manus inferrent Deo suo, eumque interficerent, testimonia prophetarum hec antecesserunt.

Apud Esdram ita scriptum est: Et dixit Esdras ad populum: Hoc pascha Saluator noster est, et refugium nostrum. Cogitate, et ascendat in cor uestram, quoniam habemus humiliare eum in signo, et post hec sperabimus in eum, ne deseratur hic locus in eternum tempus,  dicit Dominus Deus uirtutum. Si non credideritis ei, neque exaudieritis annuntiationem eius, eritis derisio in gentibus. Unde apparet Iudeos nullam aliam spem habere, nisi se abluerint a sanguine, ac sperauerint in eum ipsum quem negauerunt. Esaias  quoque facinus eorum designat, et dicit: In humilitate iudicium eius sublatum est. Natiuitatem eius quis  enarrabit? quoniam auferetur a terra uita eius; a facinoribus populi mei adductus est ad mortem. Et dabo malos pro sepultura eius, et diuites pro morte eius: quia facinus non fecit, neque insidias ore suo locutus est. Propterea ipse consequetur multos, et fortium diuidet spolia; propterea quod traditus est ad mortem, et inter facinorosos deputatus est: et ipse peccatum multorum pertulit, et propter facinora illorum traditus est. Dauid quoque in psalmo XCIII: Captabunt in animam iusti, et sanguinem innocentem condemnabunt, et factus est mihi Dominus in refugium. Hieremias : Domine, significa mihi, et cognoscam: tunc uidi meditationes eorum; ego sicut agnus sine malitia perductus sum ad uictimam: in me cogitauerunt cogitationem, dicentes: uenite, mittamus lignum in panem eius, et eradamus e terra uitam eius, et nomen eius non erit in memoria  amplius. Lignum autem crucem significat, et panis corpus eius, quia ipse est cibus, et uita omnium qui credunt in carnem quam portauit, et in crucem qua pependit.

De qua tamen apertius ipse Moses in Deuteronomio ita predicauit: Et erit pendens uita tua ante oculos  tuos, et timebis die ac nocte, et non credes uite tue. Idem rursus in Numeris  [337Kb] : Non quasi homo Dominus suspenditur, neque quasi filius hominis minas patitur. Zacarias , etiam sic tradidit: Et intuebuntur in me, quem transfixerunt. Item Dauid in psalmo XXI: Effoderunt manus meas et pedes meos, dinumerauerunt omnia ossa mea: ipsi autem contemplati sunt, et uiderunt me, diuiserunt sibi uestimenta mea, et super uestem meam sortem miserunt. Que utique Propheta non de se locutus est. Fuit enim rex, et numquam perpessus est illa. Sed Spiritus Dei per eum loquebatur, qui fuerat illa passurus post annos mille et quinquaginta. Tot enim colliguntur anni a regno Dauid usque ad crucem Christi. Sed et Solomon, filius eius, qui Hierosolymam condidit, eam ipsam perituram esse in ultionem sancte crucis prophetauit: Quod si auertimini a me, dicit Dominus, et non custodieritis ueritatem meam, reiiciam Isrel a terra quam dedi illis: et domum hanc, quam edificaui illis in nomine meo, proiiciam illam ex omnibus; et  erit Isrel in perditionem, et in improperium populo:  et domus hec erit deserta; et omnis qui transibit per illam, admirabitur, et dicet: Propter quam rem fecit Dominus terre huic et huic domui hec mala? Et dicent: Quia reliquerunt Dominum Deum suum, et persecuti sunt regem suum dilectissimum Deo, et cruciauerunt illum in humilitate magna, propter hoc importauit illis Deus mala hec.



CAPUT XIX. De Iesu morte, sepultura et resurrectione; atque de iis rebus predicta.

Quid amplius iam de facinore Iudeorum dici potest, quam excecatos tum fuisse, atque insanabili furore correptos, qui hec quotidie legentes neque intellexerunt, neque quin facerent cauere potuerunt? Suspensus igitur atque affixus exclamauit ad Dominum uoce magna, et ultro spiritum posuit. Et eadem hora terre motus factus est. Et uelum templi, quod separabat duo tabernacula, scissum est in duas partes; et sol repente subductus est, et ab hora  sexta usque in nonam tenebre fuerunt. Qua de re  Amos  [104Kb] propheta testatur: Et erit in illo die, dicit Dominus, occidet sol meridie, et tenebrabitur dies lucis; et conuertam dies festos uestros in luctum, et cantica uestra in lamentationem. Item Hieremias: Exterrita est que parit, et teduit animam; et subiuit sol ei, cum adhuc medius dies esset; confusa est, et maledicta: reliquos eorum in gladium dabo in conspectu inimicorum eorum. Et Sibylla:

,
.
Cum hec facta essent, ne prodigiis quidem celestibus facinus suum intelligere quiuerunt.

 Sed quoniam predixerat se tertio die ab inferis resurrecturum, metuentes ne a discipulis surrepto et amoto corpore, uniuersi resurrexisse eum crederent, et fieret multo maior in plebe confusio, detraxerunt eum cruci, et conclusum in monumento firmiter militari custodia circumdederunt. uerum tertio die, ante lucem terre motu facto, repente patefactum est sepulcrum, et custodibus, quos attonitos obstupefecerat pauor, nichil uidentibus, integer e sepulcro ac uiuus egressus, in Galileam profectus est, ut discipulos suos quereret: in sepulcro uero nichil repertum est, nisi exuuie quibus inuolutum corpus incluserant.  Illum autem apud inferos non remansurum, sed die tertio resurrecturum, prophete cecinerant. Dauid in psalmo  [236Kb] Xu: Non derelinques animam meam apud inferos, nec dabis sanctum tuum uidere interitum. Item in tertio: Ego dormiui et somnum cepi, et resurrexi; quoniam Dominus auxiliatus est mihi. Oseas  quoque primus XII prophetarum de resurrectione eius testificatus est: Hic filius meus sapiens; propter quod nunc non resistet in tribulatione filiorum suorum, et de manu inferorum eruam eum. Ubi est iudicium tuum, mors, aut ubi est aculeus tuus? Idem alio loco: uiuificabit nos post biduum die tertio. Et ideo Sibylla impositurum esse morti terminum dixit post tridui somnum:

, ,

 , .
uitam enim nobis acquisiuit morte superata. Nulla igitur spes alia consequende immortalitatis homini datur, nisi crediderit in eum, et illam crucem portandam patiendamque susceperit.



 CAPUT XX. De Iesu in Galileam post resurrectionem profectione; atque de utroque Testamento, uetere et Nouo.

Profectus ergo in Galileam , discipulis iterum congregatis Scripture sancte litteras, id est prophetarum arcana, patefecit; que antequam pateretur, perspici nullo modo poterant, quia ipsum passionemque eius annuntiabant. Idcirco Moses, et iidem ipsi prophete legem, que Iudeis data erat, Testamentum uocant; quia nisi testator mortuus fuerit, nec confirmari testamentum potest, nec sciri quid in eo scriptum sit, quia clausum et obsignatum est. Itaque nisi Christus mortem suscepisset, aperiri testamentum, id est, reuelari  et intelligi mysterium Dei non potuisset.

uerum Scriptura omnis in duo Testamenta diuisa est. Illud quod aduentum passionemque Christi antecessit, id est lex et prophete, uetus dicitur; ea uero que post resurrectionem eius scripta sunt, Nouum Testamentum nominantur. Iudei ueteri utuntur, nos  nouo: sed tamen diuersa non sunt,  [23Kb] quia Nouum ueteris adimpletio est, et in utroque idem testator est Christus, qui pro nobis morte suscepta nos heredes regni eterni fecit, abdicato et exheredato populo Iudeorum; sicut Hieremias propheta testatur , cum loquitur talia: Ecce dies ueniunt, dicit Dominus; et consummabo domui Isrel et domui Iuda testamentum nouum, non secundum testamentum, quod disposui patribus eorum in die qua apprehendi manum eorum, ut educerem illos de terra Aegypti; quia ipsi non perseuerauerunt in testamento meo et ego neglexi eos, dicit Dominus. Item alio loco  similiter ait: Dereliqui domum meam; dimisi hereditatem meam in manus inimicorum eius. Facta est heriditas mea mihi, sicut leo in silua: dedit ipsa super  me uocem suam; ideo odi eam. Cum sit hereditas eius, celeste regnum, non utique ipsam hereditatem se dicit odisse, sed heredes, qui aduersus eum ingrati et impii extiterunt. Facta est, inquit, mihi hereditas mea, sicut leo: id est, preda et deuoratio factus sum heredibus meis, qui me immolauerunt sicut pecus. Dedit super me uocem suam; id est, sententiam aduersus me mortis crucisque dixerunt. Nam quod superius ait consummaturum se domui Iuda testamentum nouum, ostendit, uetus illud testamentum, quod per Mosem est datum, non fuisse perfectum; id autem, quod per Christum dari haberet, consummatum fore. Domus autem Iuda et Isrel non utique Iudeos significat, quos abdicauit, sed nos, qui ab eo conuocati ex Gentibus, in illorum locum  adoptionemque successimus, et appellamur  filii Iudeorum; quod declarat Sibylla, cum dicit:

.
Quos autem futurum esset id genus, Esaias docet , apud quem Pater summus ad Filium loquitur, dicens: Ego Dominus Deus, uocaui te ad iustitiam, et tenebo manum tuam, et confirmabo te, et dedi te in testamentum generis mei, in lucem gentium, aperire oculos cecorum, producere ex uinculis alligatos, et de domo carceris sedentes in tenebris. Cum igitur nos antea tamquam ceci, et tamquam carcere stultitie inclusi, sederemus in tenebris, ignorantes Deum et ueritatem, illuminati ab eo sumus, qui nos testamento suo adoptauit, et liberatos malis uinculis, atque in lucem sapientie productos, in hereditatem regni celestis adsciuit.



 CAPUT XXI. De Iesu ascensione, eaque predicta; et de discipulorum predicatione et gestis.

Ordinata uero discipulis suis Euangelii ac nominis sui predicatione, circumfudit se repente nubes, eumque in celum sustulit, quadragesimo post passionem die, sicut Daniel fore ostenderat , dicens: Et ecce in nubibus celi ut filius hominis ueniens, usque ad uetustum dierum peruenit. Discipuli uero per prouincias dispersi fundamenta Ecclesie ubique posuerunt, facientes et ipsi in nomine magistri Dei magna, et pene incredibilia miracula; quia discedens instruxerat eos uirtute ac potestate, qua posset noue annuntiationis ratio fundari, et confirmari:  sed et futura aperuit illis omnia, que Petrus  et Paulus  [5Kb] Rome predicauerunt, et ea predicatio in memoriam scripta permansit; in qua cum multa alia mira, tum etiam hoc futurum esse dixerunt, ut post breue tempus immitteret Deus regem, qui expugnaret Iudeos, et ciuitates eorum solo adequaret, ipsos autem fame sitique confectos obsideret. Tum fore ut corporibus suorum uescerentur, et consumerent se inuicem; postremo ut capti uenirent in manus hostium, et in conspectu suo uexari acerbissime coniuges suas cernerent, uiolari ac prostitui uirgines, diripi pueros, allidi paruulos, omnia denique igni ferroque uastari, captiuos in perpetuum terris suis exterminari; eo quod exultauerint super amantissimum et probatissimum Dei Filium. Itaque post illorum obitum, cum eos Nero interemisset,  Iudeorum nomen et gentem uespasianus extinxit, fecitque omnia que illi futura predixerant.



CAPUT XXII. Argumenta Infidelium contra Iesu incarnationem.

Confirmata sunt, ut opinor, que falsa et incredibilia putantur ab iis, quos uera celestium litterarum doctrina non imbuit: sed tamen ut refellantur a nobis etiam illi, qui nimium non sine malo suo sapiunt, rebusque diuinis fidem detrahunt, argumentis quoque illorum coarguamus errorem; ut tandem aliquando  quando peruideant ita fieri oportuisse, sicut nos ostendimus factum. Et quamquam apud bonos iudices satis habeant firmitatis uel testimonia sine argumentis, uel argumenta sine testimoniis; nos tamen non contenti alterutro sumus, cum suppetat nobis utrumque, ne cui peruerse ingenioso, aut non intelligendi, aut contra disserendi locum relinquamus. Negant fieri potuisse, ut nature immortali quidquam decederet. Negant denique Deo dignum, ut homo fieri uellet, seque infirmitate carnis oneraret; ut passionibus, ut dolori, ut morti se ipse subiiceret: quasi non facile illi esset, ut citra corporis imbecillitatem se hominibus ostenderet, eosque iustitiam doceret  maiore auctoritate, ut professi Dei. Tunc enim cunctos fuisse preceptis celestibus  parituros, si ad ea uirtus ac potestas Dei precipientis accederet. Cur igitur  ad docendos homines non ut Deus uenit? Cur se tam humilem imbecillemque constituit, ut ab hominibus et contemni, et pena affici posset? cur uim ab imbecillis, et mortalibus passus est? cur non manus hominum, aut uirtute repulit, aut diuinitate uitauit? cur non maiestatem suam sub ipsa saltem morte patefecit? sed ut inualidus in iudicium ductus est, ut nocens damnatus, ut mortalis occisus. Refutabo hec diligenter, nec quemquam patiar errare. Illa enim magna et mirabili ratione sunt  facta; quam quicumque  [22Kb] perceperit, non tantum mirari desinet Deum ab hominibus esse cruciatum, uerum etiam facile peruidebit ne Deum quidem potuisse credi, si ea ipsa que arguit facta non essent.



CAPUT XXIII. De precipiendo et agendo.

Quicumque precepta dat hominibus ad uitam, moresque fingit aliorum, quero debeatne ipse facere que precipit, an non debeat? Si non fecerit, soluta precepta sunt. Si enim bona sunt que precipiuntur, si uitam hominum in optimo statu collocant, non se debet ipse preceptor a numero cetuque hominum segregare inter quos agit; et ipsi eodem modo uiuendum est, quo docet esse uiuendum, ne si aliter uixerit, ipse preceptis suis fidem detrahat,  leuioremque doctrinam suam faciat, si reipsa resoluat, quod uerbis nitatur adstringere. Unusquisque enim, cum audit precipientem, non uult imponi sibi necessitatem parendi, tamquam sibi ius libertatis adimatur; respondet itaque doctori hoc modo: Non possum facere que iubes, quoniam sunt impossibilia. uetas me irasci, uetas cupere, uetas libidine commoueri, uetas dolorem, uetas mortem timere: sed hoc adeo contra naturam est, ut his affectibus animalia uniuersa subiecta sint; uel si adeo putas repugnari posse nature, et tu ipse que precipis fac, ut sciam fieri posse. Cum autem ipse non facias, que insolentia est, ut homini libero imponere uelis leges quibus ipse non pareas?  Prius disce, qui doces, et antequam mores aliorum  corrigas, tuos corrige. Quis neget iustam esse hanc responsionem? Quin etiam in contemptum ueniet huiusmodi doctor, et deludetur uicissim, quia uidebitur et ipse deludere.

Quid ergo faciet ille preceptor, si hec ei fuerint opposita? quomodo adimet excusationem contumacibus, nisi ut presentibus factis doceat, possibilia se docere? Unde euenit, ut philosophorum preceptis nullus obtemperet. Homines enim malunt exempla, quam uerba; quia loqui facile est, prestare difficile. Utinam quidem tam multi bene facerent, quam multi loquuntur bene. Sed qui precipiunt, nec faciunt, abest ab iis fides. Et si homines fuerint, contemnentur ut leues; si Deus, opponetur ei excusatio fragilitatis humane. Superest ut factis uerba firmentur,  quod philosophi facere nequeunt: itaque cum ipsi preceptores uincantur affectibus, quos uinci predicant oportere, neminem possunt ad uirtutem, quam falso predicant, erudire; ob eamque causam putant, neminem adhuc perfectum extitisse sapientem, id est, in quo summe doctrine ac scientie summa uirtus et perfecta iustitia consenserit, quod quidem uerum fuit. Nemo enim post mundum conditum talis extitit, nisi Christus, qui et uerbo sapientiam tradidit, et doctrinam presenti uirtute firmauit.



CAPUT XXIu. Euersio argumentorum supra obiectorum.

Age, nunc consideremus, an doctor e celo missus  possit non esse perfectus. Nondum de hoc loquor,  quem uenisse a Deo negant. Fingamus aliquem de celo esse mittendum, qui uitam hominum rudimentis uirtutis instituat, et ad iustitiam formet. Nemini dubium potest esse, quin is doctor, qui celitus mittitur, tam scientia sit rerum omnium quam uirtute perfectus; ne nichil inter celestem terrenumque differat. Nam in homine interna et propria doctrina esse nullo pacto potest. Nec enim mens terrenis uisceribus inclusa, et tabe corporis impedita, aut comprehendere per se potest, aut capere ueritatem, nisi aliunde doceatur.  [3Kb] Et si maxime possit, summam tamen uirtutem capere nequeat, et omnibus uitiis resistere, quorum materia in uisceribus continetur. Eo fit, ut terrenus doctor perfectus esse non possit. At uero celestis, cui scientiam diuinitas, uirtutem immortalitas  tribuit, in docendo quoque, sicut in ceteteris, perfectus et consummatus sit necesse est. At id omnino fieri non potest, nisi mortale sibi corpus assumat. Cur autem fieri non possit, ratio clara est. Nam si ueniat ad homines, ut Deus, ut omittam, quod mortales oculi claritatem maiestatis eius conspicere ac sustinere non possunt, ipse certe Deus uirtutem docere non poterit, quia expers corporis non faciet, que docebit, ac per hoc doctrina eius perfecta non erit. Alioqui si summa uirtus est, dolorem patienter pro iustitia officioque perferre, si uirtus est, mortem ipsam et intentatam non metuere, et illatam fortiter sustinere; debet ergo doctor ille perfectus, et docere ista precipiendo, et confirmare faciendo; quia qui dat precepta uiuendi, amputare debet omnium excusationum  uias, ut imponat hominibus parendi necessitatem, non ui aliqua, sed pudore, et tamen libertatem relinquat, ut et premium sit constitutum parentibus, quia poterant non parere, si uellent, et non parentibus pena, quia poterant parere, si uellent. Quomodo ergo poterit amputari excusatio, nisi ut qui docet, faciat que docet, et si quasi preuius, et manum porrigat seculuro? quemadmodum autem potest facere que docet, si non sit similis ei quem docet? Nam si nulli subiectus sit passioni, potest ei  docenti homo sic respondere: uolo equidem non peccare; sed uincor; indutus sum enim carne fragili, et imbecilla; hec est, que concupiscit, que irascitur, que dolet, que mori timet. Itaque ducor inuitus, et pecco, non quia uolo, sed quia cogor. Sentio me et ipse peccare: sed necessitas fragilitatis impellit, cui repugnare non possum. Quid ad hec respondebit preceptor ille iustitie? quomodo confutabit ac redarguet hominem, qui delictis suis excusationem carnis obtendet, nisi et ipse carne fuerit indutus, ut ostendat, etiam carnem posse capere uirtutem? Contumacia enim redargui non potest, nisi exemplo. Nam habere non possunt, que doceas, firmitatem, nisi ea prior feceris; quia natura hominum procliuis in uitia, uideri uult non modo cum uenia, sed etiam cum ratione  peccare. Oportet magistrum doctoremque uirtutis homini simillimum fieri, ut uincendo peccatum, doceat hominem uinci ab eo posse peccatum. Si uero sit immortalis, exemplum proponere homini nullo modo potest. Existet enim constans aliquis, ac dicet: Tu quidem non peccas, quia liber es ab hoc corpore; non concupiscis, quia immortali nichil est necessarium. Mihi uero multis rebus opus est, ut tuear hanc uitam. Mortem non times, quia ualere in te non potest. Dolorem contemnis, quia nullam uim pati potes. At ego mortalis utrumque timeo, quia cruciatus mihi grauissimos inferunt, quos tolerare carnis infirmitas non potest. Doctor itaque uirtutis etiam hanc excusationem debuit hominibus auferre; ne quis, quod peccat, necessitati potius adscribat, quam culpe  sue. Ergo ut perfectus esse possit, nichil ei debet opponi ab eo qui docendus est; ut si forte dixerit: Impossbilia precipis; respondeat: Ecce ipse facio. At ego carne indutus sum, cuius est peccare proprium. Et ego eamdem carnem gero; et tamen peccatum in me non dominatur. Mihi opes contemnere difficile est, quia uiui aliter non potest in hoc corpore. Ecce et mihi corpus est; et tamen pugno contra omnem cupiditatem. Non possum pro iustitia nec dolorem ferre, nec mortem, quia fragilis sum. Ecce  et in me dolor ac mors habet potestatem, et ea ipsa que times uinco, ut uictorem te faciam doloris ac mortis. Prior uado per ea, que sustineri non posse pretendis; si precipientem sequi non potes, sequere antecedentem. Sublata est hoc modo omnis excusatio; et fateri hominem necesse est, sua culpa iniustum esse qui doctorem uirtutis, et eumdem ducem non sequatur. uides ergo quanto perfectior sit mortalis doctor, quia dux esse mortali potest, quam immortalis, quia patientiam docere non potest, qui subiectus passionibus non est. Nec hoc tamen eo pertinet, ut hominem Deo preferam: sed ut ostendam, neque hominem perfecta doctrina esse posse, nisi sit idem Deus, ut auctoritate celesti necessitatem parendi hominibus imponat; neque Deum, nisi mortali  corpore induatur, ut precepta sua factis adimplendo, ceteros parendi necessitate constringat. Liquido ergo apparet, eum, qui uite dux  [106Kb] et iustitie sit magister, corporalem esse oportere; nec aliter fieri posse, ut sit illius plena et perfecta doctrina, nisi habeat radicem ac fundamentum, stabilisque apud homines ac fixa permaneat: ipsum autem subire carnis ac corporis imbecillitatem, uirtutemque in se recipere, cuius doctor est, ut eam simul, et uerbis doceat, et factis. Item subiectum esse morti, et passionibus cunctis; quoniam et in passione toleranda, et in morte subeunda uirtutis officia uersantur: que omnia, ut dixi, consummatus doctor perferre debet, ut doceat posse perferri.



 CAPUT XXu. De Iesu aduentu in Carne, et Spiritu, ut Deum inter et hominem mediator esset.

Discant igitur homines, et intelligant, quare Deus summus, cum legatum ac nuntium suum mitteret, ad crudiendam preceptis iustitie sue mortalitatem, mortali uoluerit eum carne indui, et cruciatu affici, et morte multari. Nam cum iustitia nulla esset in terra, doctorem misit, quasi uiuam legem, ut nomen ac templum nouum conderet; ut uerum ac pium cultum per omnem terram uerbis et exemplo seminaret. Sed tamen, ut certum esset a Deo missum, non ita illum nasci oportuit, sicut homo nascitur ex mortali utroque concretus:  sed ut appareret etiam in homine illum esse celestem, creatus est sine opera genitoris. Habebat enim spiritalem patrem Deum; et sicut pater spiritus eius Deus sine matre, ita mater corporis eius uirgo sine patre. Fuit igitur et Deus et homo, inter Deum atque hominem medius constitutus. Unde illum Greci uocant, ut hominem perducere ad Deum posset, id est, ad immortalitatem: quia si Deus tantum fuisset  exempla uirtutis homini prebere non posset; si homo tantum, non posset homines ad iustitiam cogere, nisi auctoritas, ac uirtus homine maior accederet.

Etenim cum constet homo ex carne et spiritu, et oporteat spiritum iustitie operibus emereri, ut fiat  eternus; caro quoniam terrena est, ideoque mortalis, copulatum sibi spiritum trahit secum, et ab immortalitate ducit ad mortem. Ergo spiritus carnis expers dux esse homini ad immortalitatem nullo pacto poterat: quoniam caro impedit spiritum, quominus Deum sequatur. Est enim fragilis, et subiecta peccato: peccatum autem pabulum mortis est.  [11Kb] Itaque idcirco mediator aduenit, id est Deus in carne, ut caro eum sequi posset, et eriperet morti hominem, cuius est dominatio in carnem. Ideo carne se induit, ut desideriis carnis edomitis, doceret non necessitatis esse peccare, sed propositi ac uoluntatis. Una enim nobis, et magna, et precipua cum carne luctatio: cuius infinite cupiditates premunt animam, nec dominium retinere patiuntur: sed eam uoluptatibus  et illecebris suauibus mancipatam morte afficiunt sempiterna. Quibus ut repugnare possemus, Deus nobis uiam superande carnis, et aperuit, et ostendit. Que uirtus perfecta, et omnibus numeris absoluta, coronam uincentibus et mercedem immortalitatis impertit.



CAPUT XXuI. De cruce Iesu et ceteris tormentis, et de Agni legalis figura.

Dixi de humilitate, et fragilitate, et passione, cur hec Deus subire maluerit: nunc ipsius crucis ratio reddenda est, et uis enarranda. Quid summus pater a principio disposuerit, et quemadmodum cuncta que gesta sunt ordinarit, non tantum diuinatio Prophetarum,  que in Christum uera precessit, sed etiam ratio ipsius passionis docet. Quecumque enim passus est, non fuerunt inania, sed habuerunt figuram et significantiam magnam, sicut etiam diuina illa opera, que fecit: quorum uis et potentia ualebat quidem in presens, sed declarabat aliquid in futurum. Aperuit cecorum lumina celestis uirtus, et lucem non uidentibus  reddidit. Et hoc facto significabat fore, ut conuersus ad gentes que Deum nesciebant, insipientium pectora illuminaret luce sapientie, et ad ueritatem contemplandam oculos cordis aperiret. uere enim ceci sunt, qui celestia non uidentes, et tenebris ignorantie circumfusi, terrena et fragilia uenerantur. Patefecit aures surdorum. Non utique hactenus uis illa celestis operata est: sed declarabat breui fore, ut qui erant ueritatis expertes, et audirent, et intelligerent diuinas Dei uoces. uere enim surdos dixeris, qui celestia et uera, et facienda non audiunt. Mutorum linguas in eloquium soluit admirabilis, etiam cum fieret, potentia: sed inerat huic uirtuti alia significatio, que ostenderet mox futurum, ut rerum celestium nuper ignari, percepta sapientie disciplina,  de Deo, et ueritate dissererent. Nam qui rationem diuinitatis ignorat, is uere elinguis et mutus est, licet omnium disertissimus. Lingua enim cum uerum loqui ceperit, id est, uirtutem maiestatemque Dei singularis interpretari, tum demum officio nature sue fungitur. Quamdiu autem falsa loquitur, in usu suo non est; et ideo infans sit necesse est, qui diuina proloqui non potest. Pedes quoque claudorum ad officium gradiendi reformauit laudabilis diuini operis fortitudo: sed figura id continebat; quod cohibitis erroribus uite secularis ac deuie, iter ueritatis aperiretur, per quod graderentur homines ad Dei gratiam consequendam. Is enim uere claudus existimandus est, qui caligine ac tenebris insipientie implicatus, et quo tendat ignarus, offensibilibus et  caducis gressibus per uiam mortis incedit.

Item labes et maculas inquinatorum corporum repurgauit, non exigua immortalis potentie opera: uerum id portendebat hec uis, quod peccatorum labibus, ac uitiorum maculis inquinatos, doctrina eius purificatura esset eruditione iustitie. Leprosi enim uere atque elephantiaci debent haberi, quos uel infinite  cupiditates ad scelera, uel insatiabiles uoluptates ad flagitia compellunt, et dedecorum maculis inustos labe afficiunt sempiterna. Iacentia mortuorum corpora erexit, eosque nominibus suis inclinatos a morte reuocauit.  [4Kb] Quid congruentius Deo? Quid miraculo dignius omnium seculorum, quam decursam uitam resignasse, completisque hominum temporibus tempora adiecisse perpetua, arcana mortis reuelasse? Sed hec inenarrabilis potestas imago uirtutis maioris fuit, que demonstrabat tantam uim habituram esse doctrinam suam, ut gentes in orbe toto, que aliene a Deo, subiecte morti fuerunt, cognitione ueri luminis animate, ad immortalitatis premia peruenirent. Eos enim recte mortuos existimaueris, qui datorem uite Deum nescientes, atque animas suas a celo in terram deprimentes, in laqueos eterne mortis  incurrunt. Que igitur tum faciebat in presens, imagines erant futurorum; que in lesis affectisque corporibus exhibebat, ea spiritalium figuram gerebant, ut et in presenti uirtutis non terrena opera monstraret, et in futurum potestatem celestis sue maiestatis ostenderet.

Ergo sicut opera eius significantiam quoque maioris potestatis habuerunt, ita etiam passio non simplex, nec superuacua, nec fortuita precessit. Sed ut illa, que fecit, magnam uirtutem ac potestatem doctrine eius significabant: sic ea, que passus est, odio futuram esse sapientiam nuntiabant. Aceti enim potus, ac fellis cibus, acerbitates et amaritudines in hac uita sectatoribus ueritatis pollicebatur. Et quamquam passio ipsa per se acerba et amara specimen nobis futurorum  tormentorum dabat, que morantibus in hoc seculo uirtus ipsa proponit; tamen illius modi potus, et cibus in os doctoris nostri ueniens, pressurarum nobis,  ac laborum et miseriarum prebebat exemplum. Que omnia tolerare ac perpeti necesse est eos, qui ueritatem sequuntur; quoniam ueritas acerba est, et inuisa omnibus, qui uirtutis expertes, uitam suam mortiferis uoluptatibus dedunt. Nam corona spinea capiti eius imposita id declarabat, fore ut diuinam sibi plebem de nocentibus congregaret. Corona enim dicitur, circumstans in orbem populus. Nos autem, qui ante cognitionem Dei fuimus iniusti, spine, id est mali et nocentes eramus, ignorantes quid esset bonum; et a iustitie notione atque operibus alieni, omnia scelere ac libidine polluebamus. Electi ergo ex dumis et sentibus sanctum Dei caput cingimus; quia conuocati ab ipso, et circumfusi undique ad eum, magistro ac doctori Deo, assistimus, regemque illum  mundi et omnium uiuentium Dominum coronamus.

Quod uero ad crucem spectat, magna in ea uis ac ratio est, quam nunc conabor ostendere. Deus namque  cum statuisset hominem liberare, magistrum uirtutis legauit in terram, qui et preceptis salutaribus formaret homines ad innocentiam, et operibus factisque presentibus iustitie uiam panderet, qua gradiens homo, et doctorem suum sequens, ad uitam eternam perueniret. Is igitur corporatus est, et ueste carnis indutus, ut homini, ad quem docendum uenerat, uirtutis et exempla, et incitamenta preberet. Sed cum in omnibus uite officiis iustitie specimen prebuisset, ut doloris quoque patientiam mortisque contemptum, quibus perfecta et consummata sit uirtus, traderet homini, uenit in  manus impie nationis, cum et uitare potuisset scientia futuri quam gerebat, et repellere eadem uirtute, qua mirabilia faciebat. Sustinuit ergo cruciatus, et uerbera, et spinas. Postremo etiam mortem suscipere  non recusauit, ut homo illo duce subactam et catenatam mortem cum suis terroribus triumpharet.  [5Kb] Cur autem summus pater id potissimum genus mortis elegerit, quo affici eum sineret, hec ratio est. Dicat enim fortasse aliquis: cur si Deus fuit, et mori uoluit, non saltem honesto aliquo mortis genere affectus est? cur potissimum cruce? cur infami genere supplicii, quod etiam homine libero, quamuis nocente, uideatur indignum. Primum quod is, qui humilis aduenerat, ut humilibus et infimis opem ferret, et omnibus spem salutis ostenderet, eo genere afficiendus fuit, quo humiles et infimi solent, ne quis esset omnino, qui eum non posset imitari. Deinde ut integrum corpus eius conseruaretur, quem die tertio resurgere ab inferis oportebat.

 Nec enim hoc cuiquam ignorandum est, quod ipse ante de sua passione predicans etiam id notum fecerit, habere se postestatem, cum uellet, deponendi spiritum et resumendi. Suffixus itaque quia spiritum deposuerat, necessarium carnifices non putauerunt, ossa eius suffringere  sed tantummodo latus eius perforauerunt. Sic integrum corpus patibulo detractum est, et sepulcro diligenter inclusum. Que omnia idcirco facta sunt, ne lesum ac diminutum corpus ad resurgendum inhabile redderetur. Illa quoque precipua fuit causa, cur Deus  crucem maluerit, quod illa exaltari eum fuit necesse, et omnibus gentibus passionem Dei notescere. Nam quoniam is, qui patibulo suspenditur, et conspicuus est omnibus, et ceteris altior, crux potius electa est, que significaret illum tam conspicuum tamque sublimem futurum, ut ad eum cognoscendum pariter et colendum, cuncte nationes ex omni orbe concurrerent. Denique nulla gens tam inhumana est, nulla regio tam remota, cui aut passio eius, aut sublimitas maiestatis ignota sit. Extendit ergo in passione manus suas, orbemque dimensus est, ut iam tunc ostenderet, ab ortu solis usque ad occasum, magnum populum ex omnibus linguis et tribubus congregatum, sub alas suas esse uenturum, signumque illud maximnm, atque sublime, frontibus suis suscepturum.

 Cuius rei figuram Iudei etiamnunc exhibent, cum limina sua de, cruore agni notant. Deus enim percussurus Aegyptios, ut ab ea plaga immunes faceret Hebreos, preceperat his, ut agnum candidum sine macula immolarent, ac signum liminibus suis de sanguine eius imponerent. Itaque cum Aegyptiorum primogenita una nocte interissent, Hebrei soli signo sanguinis tuti fuerunt; non quia cruor pecudis tantam in se uim gerebat, ut hominibus saluti esset: sed imago fuerat rerum futurarum. Agnus enim candidus sine macula Christus fuit, id est innocens, et iustus, et  sanctus, qui ab iisdem Iudeis immolatus, saluti est omnibus qui signum sanguinis, id est crucis qua sanguinem fudit,  [19Kb] in sua fronte conscripserint. Frons enim summum limen est hominis; et lignum sanguine delibutum crucis significatio est. Denique immolatio pecudis ab iis ipsis, qui faciunt, pascha nominatur, , quia passionis figura est, quam Deus prescius futurorum tradidit per Mosen populo suo celebrandam. Sed tum figura ualuit in presenti ad depellendum periculum; ut appareat, quantum ueritas ipsa ualitura sit, ad plebem Dei protegendam in extrema totius orbis necessitate. Quomodo autem, uel in qua plaga tuti omnes sint futuri, qui signum hoc ueri et diuini sanguinis in summo corporis sui notauerint, in nouissimo libro docebo.



 CAPUT XXuII. De mirandis per Crucis uirtutem effectis, ac de Demonibus.

Nunc satis est, huius signi potentia quantum ualeat, exponere. Quanto terrori sit demonibus hoc  signum, sciet qui uiderit quatenus adiurati per Christum de corporibus, que obsederint, fugiant. Nam sicut ipse, cum inter homines ageret, uniuersos demones uerbo fugabat; hominumque mentes emotas, et malis incursibus furiatas, in sensus pristinos reponebat: ita nunc sectatores eius eosdem spiritus inquinatos de hominibus, et nomine magistri sui, et signo passionis excludunt. Cuius rei non difficilis est probatio. Nam cum diis suis immolant, si assistat aliquis signatam frontem gerens, sacra nullo modo litant.

Nec responsa potest consultus reddere uates.
Et hec sepe causa precipua iustitiam persequendi malis regibus fuit. Cum enim quidam ministrorum nostri sacrificantibus dominis assisterent, imposito  frontibus signo, deos illorum fugauerunt, ne possent in uisceribus hostiarum futura depingere. Quod cum intelligerent aruspices, instigantibus iisdem demonibus, quibus prosecant, conquerentes profanos homines sacris interesse, egerunt principes suos in furorem,  ut expugnarent Dei templum,  [10Kb] seque uero sacrilegio contaminarent, quod grauissimis persequentium penis expiaretur. Nec tamen ex hoc ipso ceci homines intelligere possunt, aut hanc esse ueram religionem, cui ad uincendum tanta uis inest, aut illam falsam, que subsistere, aut congredi non potest.

Sed aiunt, hoc deos non metu, uerum odio facere; quasi quisquam possit odisse nisi eum, qui aut noceat, aut possit nocere. Immo uero congruens maiestati fuit, ut eos, quos oderant, presentibus penis afficerent potius, quam fugerent. Sed quoniam neque accedere ad eos possunt, in quibus celestem notam uiderint, nec iis nocere, quos signum immortale munierit tamquam inexpugnabilis murus; lacessunt eos per homines, et manibus persequuntur alienis: quos  profecto si esse confitentur, uicimus. Necesse est enim ueram esse hanc religionem, que et rationem demonum nouit, et astuciam intelligit, et uim retundit, et eos spiritalibus armis domitos ac subactos cedere sibi cogit. Si negant, testimoniis petarum ac philosophorum refellentur. Quod si esse, et malos esse, inficias non eunt, quid superest, nisi ut alios dicant esse deos, alios demones? Exponant igitur nobis differentiam generis utriusque, ut sciamus quid colendum, quid execrandum sit; habeantne inter se aliquod consortium, an uero inimici sint. Si sunt aliqua necessitudine copulati, quatenus eos discernemus? aut quomodo utriusque generis honorem cultumque miscebimus? Si autem sunt inimici, cur aut  demones deos non timent, aut dii demones fugare non possunt? Ecce aliquis instinctu demonis percitus  dementit, effertur, insanit: ducamus hunc in Iouis optimi maximi templum; uel, quia sanare homines Iupiter nescit, in Aesculapii uel Appollinis fanum. Iubeat utriuslibet sacerdos, dei sui nomine, ut nocens ille spiritus excedat ex homine: nullo id pacto fieri potest. Que igitur uis deorum est, si subiectos sibi demonas non habent? At uero iidem demones, adiurati per nomen Dei ueri protinus fugiunt. Que ratio est, ut Christum timeant, Iouem autem non timeant, nisi quod iidem sunt demones, quos uulgus deos esse opinatur? Denique si constituatur in medio et is, quem constat incursum demonis perpeti, et Delphici Apollinis uates, eodem modo Dei nomen horrebunt; et tam celeriter excedet de uate suo Apollo, quam ex homine spiritus ille demoniacus,  et adiurato fugatoque deo suo, uates in perpetuum conticescet. Ergo iidem sunt demones, quos fatentur execrandos esse, iidem dii, quibus supplicant.

Si nobis credendum esse non putant, credant Homero, qui summum illum Iouem demonibus aggregauit: sed et aliis petis ac pbilosophis, qui eosdem modo demonas, modo deos nuncupant; quorum alterum uerum, alterum falsum est. Illi enim nequissimi spiritus, ubi adiurantur, ibi se demonas confitentur; ubi coluntur, ibi se deos mentiuntur, ut errores hominibus immittant, et auocent a ueri Dei notione, per quam solam potest mors eterna uitari. Iidem sunt, qui deiiciendi hominis causa, uarios sibi cultus per diuersa regionum condiderunt, mentitis tamen assumptisque nominibus, ut fallerent. Nam quia  diuinitatem per seipsos affectare non poterant, adsciuerunt sibi nomina potentium regum, sub quorum  titulis honores sibi deorum uindicarent. Qui error discuti potest, et in lucem ueritatis protrahi.  [6Kb] Nam si quis studet altius inquirere, congreget eos, quibus peritia est ciere ab inferis animas. Euocent Iouem, Neptunum, uulcanum, Mercurium, Appollinem, patremque omnium Saturnum. Respondebunt ab inferis omnes, et interrogati loquentur, et de se ac Deo fatebuntur. Post hec euocent Christum, non aderit, non apparebit; quia non amplius quam biduo apud inferos fuit. Quid hac probatione certius proferri potest? Ego uero non dubito, quin ad ueritatem Trismegistus hac aliqua ratione peruenerit, qui de Deo Filio locutus est multa, que diuinis continentur arcanis.



CAPUT XXuIII. De spe et uera religione, atque de superstitione.

Que cum ita se habeant, ut ostendimus, apparet  nullam aliam spem uite homini esse propositam, nisi ut abiectis uanitatibus, et errore miserabili, Deum cognoscat, et Deo seruiat, nisi huic temporali renuntiet uite, ac se rudimentis iustitie ad cultum uere Religionis instituat. Hac enim conditione gignimur, ut generanti nos Deo iusta et debita obsequia prebeamus;  hunc solum nouerimus, hunc sequamur. Hoc uinculo pietatis obstricti Deo et religati sumus; unde ipsa Religio nomem accepit, non ut Cicero interpretatus est, a relegendo, qui in libro de Natura deorum secundo ita dixit: »Non enim philosophi solum, uerum etiam maiores nostri superstitionem a religione separauerunt. Nam qui totos dies precabantur, et immolabant, ut sui sibi liberi superstites essent, superstitiosi sunt appellati. Qui autem omnia, que ad cultum deorum pertinerent, retractarent, et tamquam relegerent, ii dicti sunt religiosi, ex religendo, tamquam ex eligendo elegantes, et ex deligendo diligentes, et intelligendo intelligentes. His enim uerbis omnibus inest uis legendi eadem, que in religioso: ita factum est in superstitioso et religioso, alterum uitii nomen, alterum laudis.« Hec interpretatio  quam inepta sit, ex re ipsa licet noscere. Nam si in iisdem diis colendis, et superstitio, et religio uersatur, exigua, uel potius nulla distantia est. Quid enim mihi afferet cause, cur precari pro salute filiorum semel, religiosi, et idem decies facere, superstitiosi esse hominis arbitretur? Si enim semel facere  optimum est, quanto magis sepius? Si hora prima; ergo et tota die. Si una hostia placabilis, placabiliores utique hostie plurime,  [4Kb] quia multiplicata obsequia demerentur potius quam offendunt. Non enim nobis odiosi uidentur ii famuli, qui assidui et frequentes ad obsequium fuerint, sed magis cari. Cur igitur sit in culpa, et nomen reprehensibile suscipiat, qui aut filios suos magis diligit, aut deos magis honorat, laudetur autem qui minus? Quod argumentum etiam ex contrario ualet. Si enim totos dies precari et immolare criminis est; ergo et semel. Si superstites filios subinde optare uitiosum est, superstitiosus igitur est et ille, qui etiam raro id optauerit. Aut cur uitii nomen, si ex eo tractum, quo nichil honestius, nichil iustius optari potest? Nam quod, ait religiosos a relegendo  appellatos, qui retractent ea diligenter, que ad cultum deorum pertineant, cur ergo illi, qui hoc sepe in die faciant, religiosorum nomen amittant; cum multo utique diligentius ex assiduitate ipsa relegant ea, quibus dii coluntur?

Quid ergo est? Nimirum religio ueri cultus est, superstitio falsi. Et omnino quid colas interest, non quemadmodum colas, aut quid precere. Sed quia deorum cultores religiosos se putant, cum sint superstitiosi, nec religionem possunt a superstitione discernere, nec significantiam nominum exprimere, diximus nomen Religionis a uinculo pietatis esse deductum, quod hominem sibi Deus religauerit, et pietate constrinxerit; quia seruire nos ei ut domino, et obsequi ut patri necesse est. Melius ergo id nomen  Lucretius interpretatus est, qui ait, religionum se nodos exsoluere. Superstitiosi autem uocantur, non  qui filios suos superstites optant  sed aut ii, qui superstitem memoriam defunctorum colunt, aut qui parentibus suis superstites, colebant imagines eorum domi tanquam deos penates. Nam qui nouos sibi ritus assumebant, ut deorum uice mortuos honorarent, quos ex hominibus in celum receptos putabant, hos superstitiosos uocabant. Eos uero, qui publicos et antiquos deos colerent, reliogiosos nominabant. Unde uirgilius:

uana superstitio, ueterumque ignara deorum.
Sed cum ueteres quoque deos inueniamus eodem modo consecratos esse post obitum; superstitiosi ergo qui multos ac falsos deos colunt. Nos autem religiosi, qui uni et uero Deo supplicamus.



 CAPUT XXIX. De religione christiana, et de Iesu cum Patre coniunctione.

Fortasse querat aliquis, quomodo, cum Deum nos unum colere dicamus, duos tamen esse asseueremus, Deum Patrem et Deum Filium: que asseueratio plerosque in maximum impegit errorem. Quibus cum probabilia uideantur esse, que dicimus, in hoc uno labare nos arbitrantur, quod et alterum, et mortalem Deum fateamur. De mortalitate iam diximus: nunc de unitate doceamus. Cum dicimus Deum Patrem, et Deum Filium, non diuersum dicimus, nec utrumque secernimus; quia nec Pater sine Filio esse potest, nec  Filius a Patre secerni, si quidem nec Pater sine Filio nuncupari, nec Filius potest sine Patre generari. Cum  igitur et Pater Filium faciat, et Filius Patrem,  [4Kb] una utrique mens, unus spiritus, una substantia est: sed ille quasi exuberans fons est, hic tamquam defluens ex eo riuus; ille tamquam sol, hic quasi radius a sole porrectus. Qui quoniam summo Patri et fidelis, et carus est, non separatur: sicut nec riuus a fonte, nec radius a sole; quia et aqua fontis in riuo est, et solis lumen in radio: eque nec uox ab ore seiungi, nec uirtus, aut manus a corpore diuelli potest. Cum igitur a prophetis idem manus Dei, et uirtus, et sermo dicatur, utique nulla discretio est; quia et lingua sermonis ministra, et manus in qua est uirtus, indiuidue sunt corporis portiones.

Propiore uti exemplo libet. Cum quis habet filium, quem unice diligit; qui tamen sit in domo, et in manu patris, licet ei nomen domini potestatemque concedat,  ciuili tamen iure et domus una, et unus dominus nominatur. Sic hic mundus una Dei domus est; et Filius ac Pater, qui unanimes incolunt mundum, Deus unus, quia et unus est tamquam duo, et duo tamquam unus. Neque id mirum, cum et Filius sit in Patre, quia Pater diligit Filium, et Pater in Filio, quia uoluntati Patris fideliter paret, nec unquam, faciat aut fecerit, nisi quod Pater aut uoluit, aut iussit. Denique unum Deum esse tam patrem, quam filium, Esaias in illo exemplo, quod superius posuimus, ostendit, cum diceret: Adorabunt te, et in te precabuntur, quoniam in te Deus est; et non est alius Deus preter te. Sed et alio loco similiter ait: Sic dicit Deus rex Isrel; et qui eruit eum Deus eternus: Ego primus,  et ego nouissimus; et preter me non est Deus. Cum duas Personas proposuisset, Dei regis, id est, Christi; et Dei Patris, qui eum post passionem ab inferis excitauit, sicut ostendisse diximus Oseam prophetam, qui ait: Et de manu inferorum eruam eum: tamen ad utramque Personam referens, intulit, Et  preter me non est Deus, cum posset dicere preter nos: sed fas non erat plurali numero separationem tante necessitudinis fieri. Unus est enim solus, liber, Deus summus, carens origine, quia ipse est origo rerum; et in eo simul et Filius, et omnia continentur. Quapropter cum mens et uoluntas alterius in altero sit, uel potius una in utroque, merito unus Deus uterque appellatur, quia quidquid est in Patre, ad Filium transfluit, et quidquid in Filio, a Patre descendit. Non potest igitur ille summus, ac singularis Deus nisi per Filium coli. Qui solum Patrem se colere putat, sicut Filium non colit, ita ne Patrem quidem. Qui autem Filium suscipit, et nomen eius gerit, is uero cum Filio simul et Patrem colit, quoniam legatus, et nuntius, et sacerdos summi Patris est Filius. Hic templi maximi ianua est, hic lucis uia, hic dux salutis, hic ostium  uite.



CAPUT XXX. De Heresibus et Superstitionibus uitandis, et que sit sola et uera Ecclesia Catholica.

Sed quoniam multe hereses extiterunt, et instinctibus demonum populus Dei scissus est: determinanda est nobis ueritas breuiter, et in suo proprio domicilio collocanda; ut si quis aquam uite cupiet haurire, non ad detritos lacus deferatur, qui non habent uenam, sed uberrimum Dei nouerit fontem, quo irrigatus perenni luce potiatur. Ante omnia scire nos conuenit, et ipsum, et legatos eius predixisse, quod plurime secte et hereses haberent existere, que concordiam sancti corporis rumperent, ac monuisse, ut summa  prudentia caueremus, ne quando in laqueos et fraudes illius aduersarii nostri, cum quo nos Deus luctari uoluit, incideremus. Tum dedisse certa mandata, que in perpetuum custodire deberemus: quorum plerique immemores, deserto itinere celesti, uias sibi deuias per anfractus et precipitia condiderunt; per  quas partem plebis incautam et simplicem, ad tenebras mortemque deducerent: quod quatenus acciderit, exponam. Fuerunt quidam nostrorum uel minus stabilita fide,  [21Kb] uel minus docti, uel minus cauti, qui discidium facerent unitatis, et Ecclesiam dissiparent. Sed ii, quorum fides fuit lubrica, cum Deum nosse se et colere simularent, augendis opibus et honori studentes, affectabant maximum sacerdotium, et a potioribus uicti, secedere cum suffragatoribus suis maluerunt, quam eos ferre prepositos, quibus concupierant ipsi ante preponi.

Quidam uero non satis celestibus litteris eruditi, cum ueritatis accusatoribus respondere non possent, obiicientibus uel impossibile, uel incongruens esse, ut Deus in uterum mulieris includeretur, nec celestem illam maiestatem ad tantam infirmitatem potuisse  deduci, ut hominibus contemptui, derisui, contumelie et ludibrio esset, postremo etiam cruciamenta  perferret, atque excecrabili patibulo figeretur: que omnia cum neque ingenio, neque doctrina defendere ac refutare possent , deprauati sunt ab itinere recto et celestes litteras corruperunt, ut nouam sibi doctrinam sine ulla radice ac stabilitate componerent. Nonnulli autem falsorum prophetarum uaticinio illecti, de quibus, et ueri prophete, et ipse predixerat, exciderunt a doctrina Dei, et traditionem ueram reliquerunt. Sed illi omnes demoniacis fraudibus irretiti, quas prospicere et cauere debuerant, diuinum nomen et cultum per imprudentiam perdideruat. Cum enim Phryges, aut Nouatiani, aut ualentiniani, aut Marcionite, aut Anthropiani, aut Ariani, seu quilibet alii nominantur, christiani esse desierunt, qui Christi nomine amisso, humana et externa uocabula induerunt.  Sola igitur catholica Ecclesia est, que uerum cultum retinet.

 Hic est fons ueritatis, hoc domicilium fidei,  [2Kb] hoc templum Dei, quo si quis non intrauerit, uel a quo si quis exiuerit, a spe uite ac salutis eterne alienus est. Neminem sibi oportet pertinaci concertatione blandiri. Agitur enim de uita et salute: cui nisi caute ac diligenter consulatur, amissa et extincta erit. Sed tamen quia singuli quique cetus hereticorum se potissimum Christianos, et suam esse Catholicam Ecclesiam putant, sciendum est illam esse ueram, in  qua est confessio et penitentia, que peccata et uulnera, quibus subiecta est imbecillitas carnis, salubriter curat. Hec interim paucis admonendi gratia retuli, ne quis errorem fugere cupiens, maiori implicetur errore, dum penetrale ueritatis ignorat. Postea plenius et uberius contra omnes mendaciorum sectas proprio separatoque opere pugnabimus. Sequitur, ut, quoniam satis de religione uera et sapientia locuti sumus, in proximo libro de iustitia disseramus.



[LIBER QUINTUS LACTANTII.]





ANALYSIS LIBRI QUINTI. DE IUSTITIA.

Partes huius libri due sunt: prima reddit causas cur hunc scribendi laborem susceperit ; altera doctrinam de iustitia legali persequitur, inde  usque ad finem.

Causas presentis scriptionis tum finales, tum impulsiuas recitat premissa petitione, ut prius legant sua, quam iudicent Gentiles. Finales has affert: ut reuocet errantes ab itinere deuio: ut confirmet titubantes in fide; ut delectet conscientiam ueritatis professione .

Impulsiuas duas memorat: unam, quod hactenus nemo eleganter de christiana religione scripserit: non Minucius Felix, non Tertullianus, qui minus comptus et multum obscurus fuerit in eloquendo, Cyprianus autem eleganter quidem, sed mystice locutus sit: alteram, quod hec ipsa doctorum penuria prouocarit quosdam, ut auderent scribere contra ignotam sibi ueritatem. Inter alios enim, philosophum quemdam calamum strinxisse aduersus christianos; quemdam item e numero iudicum duos libellos composuisse, quibus falsitatem Scripture arguere conatus sit, tamquam sibi esset tota contraria, Christum etiam magum et Apollonio inferiorem dixerit; que omnia  diluit auctor.

Secunda parte hec ordine pertractat:

Ideo aureum seculum sub Saturno fuisse, quia unum Deum tum coluerint mortales .

 Sub Ioue autem mutatum esse seculum aureum, quia religionem ueram deseruerint .

Sed nunc per nuncium Dei  speciem illius aurei temporis rediisse, iustitiamque, hoc est, Dei unici piam et religiosam culturam reductam .

Iustitiam hanc ideo non omnibus datam, quia uirtus cerni non possit, nisi habeat uitia contraria; nec sit perfecta, nisi exerceatur in aduersis: deinde quia nichil fuisset pietas, si natura pares omnibus affectus dedisset. Et quia malum non sustulit Deus, ideo aureum seculum non dici nunc, quamuis hominibus sit missa iustitia .

Ideo homines malos esse et iniustos, quia dii colantur: et ideo mala omnia rebus humanis quotidie ingrauascere; quod Deus huius mundi effector derelictus sit: qui si ab omnibus coleretur, uere tum aureum seculum futurum esset .

Iustitiam, quam ueram putant, licet ueniat, nullum locum apud Paganos habituram, ut qui iustitie sectatores interficiant, uel ueritatis odio, uel quod erubescunt  coram iustis esse nequam; crudeliter occisorum corporibus illudant, ac retorqueant in homines iustos conuitia sibi congruentia. Quorum nichil cum populo christiano obiici possit, uel ex eo intelligere illos posse, se impios, christianos esse pios .

Ipsam impietatem Gentilibus uideri pietatem; quemadmodum uirgilius Aeneam pium dixerit, qui non tantum non repugnantes, sed etiam precantes interemerat: itaque pro merito impietatis sue grauioribus malis sepe eos uexari, quorum causam fortune adscribant .

Preterea non posse deorum cultores esse bonos et iustos, qui colant cruentum Martem, expulsorem patris sui Iouem, Saturnum, adulteram deam, furem Mercurium .

Hinc tantam illorum rabiem, tantam immanitatem esse, ut precipites ad occidendum existant, ut grauia tormentorum genera excogitent, ut iura denique impia contra pios condant .

Porro iniustos esse Gentiles, et malitia ac furore  plane occecatos, uel inde patere quod cum christianos necessario, uel sapientes iudicent, uel stultos, tamen non uel sapientes imitentur, uel stultis parcant . Deinde quod non uideant a christianis stare sapientiam: quorum per totum orbem idem est Dei cultus, eadem ubique patientia, idem mortis contemptus: quorum numerus in ipsa persecutione augetur: quique laudatam a philosophis constantiam tenent. Postremo. quod euertisse se funditus religionem opinentur, si homines inquinauerint, perinde ac lapsis aditus ad Deum interclusus sit, si resipiscant. .

Philosophos ipsos Iustitiam nec inuenire, nec defendere potuisse, quia principes iustitie partes pietatem et equitatem ignorarent . Apud solos christianos ueram equabilitatem et fraternitatem conspici .

Non frustra tamen falli, qui Christianos sapientes stultos putent. Iustitiam enim suapte natura speciem quamdam stultitie habere: id quod Carneades apud  Ciceronem doceat, qui Iustitiam cum in duas partes diuisisset, alteram ciuilem, alteram naturalem, illam ciuilem sapientiam quidem esse, iustitiam non esse, hanc naturalem iustitiam quidem esse, sed non sapientiam docuit. Itaque iustum stultum esse, si aut naufrago tabulam, aut saucio equum non ademerit, ut ipse animam suam liberet .

Re autem uera iustitiam nullum cum stultitia fedus habere. Casum a Carneade propositum homini iusto nunquam euenire. Neque enim nauigare iustum, aut quid petere ex aliena terra, cui sua sufficiunt, neque belligerare pacificum: atque ut eueniat ei huiusmodi casus, tantam esse uim iustitie, ut cum oculos in celum sustulerit, a Deo mereatur omnia, a quo inter ipsa bellorum et tempestatum discrimina liberetur. Atque ut non liberetur, moriturum potius ipsum, quam occisurum. Rationem quoque docere non posse, eumdem iustum esse et stultum, eumdem sapientem et iniustum: cum stultus quid sit bonum  et iustum nesciat, iustus ab omni peccato se  abstineat. Idem ex definitione stultitie clarum esse. Cum enim stultitia sit in factis dictisque per ignorationem recti bonique erratio, stultum non esse, qui ne sibi quidem parcit, dum ne noceat alteri .

Causam, cur iusti stulti uideantur, esse, quod pagani immortalitatem anime nesciant: item, quantum nefas sit adorare aliud, quam Deum uerum. Causam autem, cur Deus iustitiam sub persona stultitie celatam uelit esse; ut mysterium ueritatis ac religionis sue sit arcanum; ut sapientiam mundi uanitatis damnet; ut proposita denique difficultate, angustissimus trames ad immortalitatis premium sublime perducat. .

Inexpiabile itaque facinus admittere persecutores Ecclesie, tum quod seipsos iugulent perditissimis demonibus seruiendo, tum quod nec ab aliis Deum coli patiantur.

Falso quoque animarum interfectores pretendere, se christianis consulere, se ad bonam mentem illos uelle reuocare. Neque enim ui et tormentis, sed ratione  et hortamentis agere eos debere. Nam: Religionem cogi non posse; christianos paratos esse audire; eosdem docere, probare, ostendere sua dogmata; defendendam esse religionem non occidendo, sed moriendo; non seuitia, sed patientia; non scelere, sed fide. Defendendam esse religionem, sed ueram: non eam, in qua nichil aliud uideatur, quam ritus ad solos digitos pertinens, qualis sit Paganorum; in qua loco puri pectoris, inepta libatio exigitur; ad quam sine delectu sceleratissimi quique ueniunt; et ubi se pie sacrificasse quisque opinatur, si cutem lauerit .

Paganos ipsos deos suos destruere, cogendo inuitos ad sacrificium; diffidere enim eos potestati deorum suorum. Postremo nec diis, quibus coacti christiani sacrificant, nec ipsis, quos cogunt, prestare illos aliquid. Non iis quos cogunt, quia non sit beneficium, quod ingeritur recusanti: non diis, quia non est sacrificium, quod exprimitur inuito.

Nullius momenti esse exceptionem, quod dicant,  puniendos esse qui destruunt religiones: cum Aegyptii, qui turpissimas bestiarum figuras colunt: cum philosophi quidam, qui omnino nullos deos esse aiunt: cum Epicurei, qui prouidentiam tollunt, uere religionem tollant, et tamen ferantur, imo etiam honorentur .

Unde pateat, non ideo paganos aduersus christianos insanire, quia deos hi non colant, sed quia ueritas penes eos sit; adeoque nescire paganos, quid patiantur, et a spiritibus contaminatis actos ceco et irrationabili furore perferri .

Atque hec quidem Deum permittere: ut patientiam suorum probet: ut eos caducis ac mortalibus bonis corrumpi non sinat: ut delinquentes plagis ac uerberibus emendet: ut Dei populus augeatur, crudelitate impiorum et fidelium constantia ob hominum oculos posita. Non tamen persecutores impune laturos: sed graues Deo penas daturos, quod indignationis aduersus christianos fuerunt ministri . SCULTETUS.





LIBER QUINTUS. DE IUSTITIA.



CAPUT PRIMUM. De non damnandis reis, inaudita causa; unde Litteras sacras contempserint philosophi; de primis assertoribus religionis christiane.

Non est apud me dubium, Constantine Imperator Maxime,  [1Kb] quin hoc opus nostrum, quo singularis ille  rerum conditor et huius immensi rector  [34Kb] asseritur, si quis attigerit ex istis inepte religiosis , insectetur etiam maledictis, et uix lecto fortasse principio, affligat, proiiciat, execretur; seque inexpiabili scelere contaminari atque astringi putet, si hec aut legat patienter, aut audiat. Ab hoc tamen, si fieri potest, humanitatis iure postulamus, ut non prius damnet, quam uniuersa cognouerit. Nam si sacrilegis, et proditoribus, et ueneficis potestas defendendi sui datur, nec predamnari quemquam incognita causa licet: non iniuste petere uidemur, ut si quis erit ille qui inciderit in hec, si leget, perlegat, si audiet, sententiam differat in extremum. Sed noui hominum pertinaciam: nunquam impetrabimus. Timent enim ne a nobis reuicti,  manus dare aliquando, clamante ipsa ueritate cogantur. Obstrepunt igitur, et intercedunt ne audiant; et oculos suos opprimunt, ne lumen uideant, quod offerimus.  Quo plane ipsi diffidentiam sue perdite rationis ostendunt, cum neque cognoscere; neque congredi audent, quia sciunt se facile superari. Et idcirco disceptatione sublata,

Pellitur e medio sapientia, ui geritur res,
ut ait Ennius; et quia student damnare tamquam nocentes, quos utique sciunt innocentes, constare de ipsa innocentia nolunt. Quasi uero maior iniquitas sit, probatam innocentiam damnasse, quam inauditam. Sed, ut dixi, uerentur, ne si audierint, damnare non possint.

Et ideo cultores Dei summi, hoc est iustos homines torquent, interficiunt, exterminant; nec causas odiorum reddere ipsi possunt, qui tam uehementer oderunt: quia ipsi errant, irascuntur iis qui ueram  uiam sequuntur, et cum corrigere se possint, errores suos insuper crudelibus factis coaceruant, innocentium cruore maculantur, et dicatas Deo mentes euisceratis  corporibus  [14Kb] extorquent. Cum talibus nunc congredi et disputare contendimus, hos ad ueritatem ab inepta persuasione traducere, qui sanguinem facilius hauserint, quam uerba iustorum. Quid igitur? Operamne perdemus? Minime. Nam si lucrari hos a morte, ad quam concitatissime tendunt, non potuerimus; si ab illo itinere deuio ad uitam lucemque reuocare, quoniam ipsi saluti sue repugnant: nostros tamen confirmabimus, quorum non est stabilis, ac solidis radicibus fundata et fixa sententia. Nutant enim plurimi, ac maxime qui litterarum aliquid attigerunt. Nam et in hoc philosophi, et oratores, et pete sunt, perniciosi quod incautos animos facile irretire possunt suauitate sermonis, et carminum dulci modulatione currentium. Mella sunt hec uenenum tegentia. Ob eamque causam uolui sapientiam cum Religione coniungere,  ne quid studiosis inanis illa doctrina possit officere; ut iam scientia litterarum non modo nichil noceat Religioni atque iustitie, sed etiam prosit quamplurimum, si is, qui eas didicerit, sit in uirtutibus instructior, et in ueritate sapientior.

Preterea, etiamsi nulli alii, nobis certe proderit: delectabit se conscientia, gaudebitque mens in ueritatis se luce uersari; quod est anime pabulum, incredibili quadam iucunditate perfusum. uerum non est desperandum. Fortasse

 Non canimus surdis.
Nec enim in tam malo statu res est, ut desint sane mentes, quibus et ueritas placeat, et monstratum sibi rectum iter et uideant, et sequantur. Circumlinatur modo poculum celesti melle sapientie, ut possint ab imprudentibus amara remedia sine offensione potari; dum illiciens prima dulcedo acerbitatem saporis asperi, sub pretextu suauitatis occultat. Nam hec in primis causa est, cur apud sapientes, et doctos, et principes huius seculi Scriptura sancta fide careat, quod Prophete communi ac simplici sermone, ut ad populum, sunt locuti. Contemnuntur itaque ab iis, qui nichil audire, uel legere, nisi expolitum ac disertum uolunt; nec quidquam herere animis eorum potest, nisi quod aures blandiori sono mulcet. Illa uero,  que sordida uidentur, anilia, inepta, uulgaria existimantur. Adeo nichil uerum putant, nisi quod auditu suaue est; nichil credibile, nisi quod potest incutere uoluptatem: nemo rem ueritate ponderat, sed ornatu. Non credunt ergo diuinis, quia fuco carent; sed ne illis quidem, qui ea interpretantur, quia sunt et ipsi, aut omnino rudes, aut certe parum docti. Nam ut plane sint eloquentes, perraro contingit; cuius rei causa in aperto est. Eloquentia enim seculo seruit; populo se iactare, et in rebus malis placere gestit: si quidem ueritatem sepius expugnare conatur,  ut uim suam monstret; opes expetit, honores concupiscit, summum denique gradum dignitatis exposcit. Ergo hec quasi humilia despicit, acarna tanquam contraria sibi fugit; quippe que publico gaudeat, et multitudinem celebritatemque desideret. Eo fit, ut sapientia et ueritas idoneis preconibus indigeat.  [43Kb] Et si qui forte litteratorum se ad eam contulerunt, defensioni eius non suffecerunt.

Ex iis, qui mihi noti sunt, Minucius Felix non ignobilis inter causidicos locifuit. Huius liber, cui Octauio titulus est, declarat, quam idoneus ueritatis assertor esse potuisset, si se totum ad id studium contulisset. Septimius quoque Tertullianus fuit omni genere litterarum peritus: sed in eloquendo parum facilis, et minus comptus, et multum obscurus  fuit. Ergo ne hic quidem satis celebritatis inuenit. Unus igitur precipuus, et clarus extitit Cyprianus, quoniam et magnam sibi gloriam ex artis oratorie professione quesierat, et admodum multa conscripsit in suo genere miranda. Erat enim ingenio facili, copioso, suaui, et  aperto, ut discernere nequeas, utrumne ornatior in eloquendo, an felicior in explicando, an potentior in persuadendo fuerit. Hic tamen placere ultra uerba  sacramentum ignorantibus non potest, quoniam mystica sunt, que locutus est, et ad id preparata, ut a solis fidelibus audiantur. Denique a doctis huius seculi, quibus forte scripta eius innotuerunt, derideri solet. Audiui ego quemdam hominem sane disertum, qui eum immutata una littera Coprianum uocaret; quasi qui elegans ingenium, et melioribus rebus aptum, ad aniles fabulas contulisset. Quod si accidit hoc ei, cuius eloquentia non insuauis est, quid tandem putemus eis accidere, quorum sermo ieiunus est et ingratus; qui neque uim persuadendi, neque subtilitatem argumentandi, neque ullam prorsus acerbitatem ad reuincendum habere potuerunt?



CAPUT II. Quantum a temerariis hominibus impugnata fuit ueritas  christiana.

Ergo quia defuerunt apud nos idonei peritique doctores, qui uehementer, qui acriter errores publicos redarguerent, qui causam omnem ueritatis ornate copioseque defenderent: prouocauit quosdam hec ipsa penuria, ut auderent scribere contra ignotam sibi ueritatem. Omitto eos, qui prioribus eam temporibus nequicquam lacessierunt. Ego cum in Bithynia oratorias litteras accitus docerem, contigissetque  ut eodem tempore Dei templum  [27Kb] euerteretur: duo extiterunt ibidem, qui iacenti atque abiecte ueritati, nescio utrum superbius, an importunius insultarent; quorum alter antistitem se philosophie profitebatur: uerum ita uitiosus, ut continentie magister, non minus auaritia, quam libidinibus arderet, in uictu tam sumptuosus, ut in schola uirtutis assertor, parcimonie paupertatisque laudator, in palatio peius cenaret, quam domi. Tamen uitia sua capillis et pallio, et  diuitiis pretegebat; quas ut augeret, ad amicitias iudicum miro ambitu penetrabat, eosque sibi repente auctoritate falsi nominis obligabat; non modo ut eorum sententias uenderet, uerum etiam ut confines suos, quos sedibus agrisque pellebat, a suo repetendo  hac potentia retardaret. Hic uero, qui suas disputationes moribus destruebat, uel mores suos disputationibus arguebat, ipse aduersus se grauis censor, et accusator acerrimus, eodem ipso tempore, quo iustus populus nefarie lacerabatur, tres libros euomuit contra Religionem nomenque christianum: professus ante omnia philosophi officium esse erroribus hominum subuenire, atque illos ad ueram uiam reuocare; id est, ad cultus deorum, quorum numine ac maiestate  mundus gubernetur, nec pati homines imperitos quorumdam fraudibus  illici, ne simplicitas eorum prede ac pabulo sit hominibus astutis.

Itaque se suscepisse hoc munus philosophia dignum, ut preferret non uidentibus lumen sapientie, non modo ut susceptis deorum cultibus resanescant, sed etiam ut, pertinaci obstinatione deposita, corporis cruciamenta deuitent, neu seuas membrorum lacerationes frustra perpeti uelint. Ut autem appareret cuius rei gratia opus illud elaborasset, effusus est in principum laudes; quorum pietas et prouidentia  cum in ceteris rebus, tum precipue in defendendis deorum religionibus claruisset: consultum esse tandem rebus humanis, ut cohibita impia et anili superstitione, uniuersi homines legitimis sacris uacarent, ac propitios sibi deos  experirentur. Ubi autem religionis eius, contra quam perorabat, infirmare uoluit rationem, ineptus, uanus, ridiculus apparuit; quia grauis ille consultor utilitatis aliene, non modo quid oppugnaret, sed etiam quid loqueretur nesciebat. Nam si qui nostrorum affuerunt, quamuis temporis gratia conticerent, animo tamen derisere, utpote cum uiderent hominem profitentem se illuminaturum alios, cum ipse cecus esset; reducturum alios ab errore, cum ipse ignoraret ubi pedes suos poneret; eruditurum alios ad ueritatem, cuius ille ne scintillam quidem unam uidisset  aliquando, quippe cum sapientie professor, profligare sapientiam niteretur. Omnes tamen id arguebant quod illo potissimum tempore id operis esset aggressus, quo furebat odiosa crudelitas.  [20Kb] O philosophum adulatorem, ac tempori seruientem! uerum hic pro sua uanitate contemptus est; qui et gratiam, quam sperauit, non est adeptus, et gloria quam captauit, in culpam reprehensionemque conuersa est.

Alius eamdem materiam mordacius scripsit, qui erat tum e numero iudicum, et qui auctor in primis faciende persecutionis fuit: quo scelere non contentus, etiam scriptis eos, quos afflixerat, insecutus est. Composuit enim libellos duos, non contra Christianos, ne inimice insectari uideretur, sed ad Christianos,  ut humane ac benigne consulere putaretur. in quibus ita falsitatem Scripture sacre arguere conatus est, tanquam sibi esset tota contraria; nam quedam capita, que repugnare sibi uidebantur, exposuit, adeo multa, adeo intima enumerans, ut aliquando ex eadem disciplina fuisse uideatur. Quod si fuit, quis eum Demosthenes poterit ab impietate defendere? qui religionis cui fuerat assensus, et fidei cuius nomen induerat et sacramenti quod acceperat, proditor factus est? nisi forte casu in manus eius  diuine littere inciderunt. Que igitur temeritas erat id audere dissoluere, quod illi nemo interpretatus est? Bene, quod aut nichil didicit, aut nichil intellexit. Tantum enim abest a diuinis litteris repugnantia, quantum ille abfuit a fide et ueritate: precipue tamen Paulum Petrumque lacerauit, ceterosque discipulos, tanquam fallacie seminatores, quos eosdem tamen rudes et indoctos fuisse testatus est; nam quosdam eorum piscatorio artificio fecisse questum: quasi egre ferret, quod illam rem non Aristophanes aliquis aut Aristarchus commentatus sit.



CAPUT III. De ueritate christiane doctrine, et aduersariorum uanitate; atque Christum non fuisse magum.

 Abfuit ergo ab his fingendi uoluntas et astutia, quoniam rudes fuerunt. Aut quis possit indoctus apta inter se et coherentia fingere, cum philosophorum doctissimi Plato, et Aristoteles, et Epicurus, et Zeno, ipsi sibi repugnantia et contraria dixerint? Hec est enim mendaciorum natura, ut coherere non possint. Illorum autem traditio, quia uera est, quadrat undique, ac sibi tota consentit; et ideo persuadet, quia constanti ratione suffulta est. Non enim questus et  commodi gratia religionem istam commenti sunt; quippe qui, et preceptis, et re ipsa, eam uitam secuti sunt, que et uoluptatibus caret et omnia que habentur in bonis spernit; et qui non tantum pro fide mortem subierint, sed etiam morituros esse se, et scierint, et predixerint, et postea uniuersos, qui eorum disciplinam secuti essent, acerba et nefanda passuros. Ipsum autem Christum affirmauit a Iudeis fugatum, collecta nongentorum  [44Kb] hominum manu, latrocinia fecisse. Quis tante auctoritati audeat repugnare? Credamus hoc plane; nam fortasse hoc illi in somnis Apollo aliquis nuntiauit. Tot semper latrones perierunt, et quotidie pereunt; utique multos et ipse damnasti: quis eorum post crucem suam, non dicam deus, sed homo appellatus est? uerum  tu forsitan ex eo credidisti, quia uos homicidam Martem consecrastis, ut deum: quod tamen non fecissetis, si illum Areopagite in crucem sustulissent.

Idem cum facta eius mirabilia destrueret, nec tamen negaret, uoluit ostendere, Apollonium  uel paria, uel etiam maiora fecisse. Mirum quod Apuleium pretermisit, cuius solent, et multa, et mira memorari. Cur igitur, o delirum caput, nemo Apollonium pro Deo colit? nisi forte tu solus, illo scilicet deo dignus, cum quo te in sempiternum uerus Deus puniet. Si magus Christus, quia mirabilia fecit, peritior utique Apollonius, qui  cum Domitianus eum punire uellet, repente in iudicio non comparuit, quam ille, qui et comprehensus est, et cruci affixus. Atenim ex hoc ipso fortasse insolentiam Christi uoluit arguere, quod Deum se constituerit, ut ille uerecundior fuisse uideatur, qui cum maiora faceret, ut hic putat, tamen id sibi non arrogauerit. Omitto nunc ipsa opera comparare, quia in secundo et superiore libro de fraude, ac prestigiis  artis magice dixi. Nego esse quemquam qui non optet in primis id sibi post mortem contingere, quod etiam reges maximi concupiscunt. Cur enim sibi homines sepulcra magnifica, cur statuas, cur imagines comparant? cur aliquibus claris factis, aut etiam pro ciuibus morte suscepta, student opiniones hominum  promereri? Cur denique ipse ingenii tui monimentum, hac detestabili stultitia tanquam ceno edificatum, constituere uoluisti, nisi quod immortalitatem de memoria nominis speras? Stultum igitur est, id putare Apollonium noluisse, quod optaret utique, si posset; quia nemo est qui immortalitatem recuset, maxime cum eum dicas,  [23Kb] et adoratum esse a quibusdam sicut deum, et simulacrum eius sub Herculis Alexicaci nomine constitutum, ab Ephesiis etiam nunc honorari.

Non potuit ergo post mortem deus credi, quia et hominem, et magum fuisse constabat; et ideo alieni nominis titulo affectauit diuinitatem, quia suo nec  poterat, nec audebat. Noster uero et potuit deus  credi, quia magus non fuit; et creditus est, quia uere fuit. Non, inquit, hoc dico, idcirco Apollonium non haberi deum, quia noluerit: sed ut appareat nos sapientiores esse, qui mirabilibus factis non statim fidem diuinitatis adiunximus, quam uos, qui ob exigua portenta deum credidistis. Non est mirum, si tu, qui a Dei sapientia longe remotus es, nichil prorsus intelligis eorum que legisti; cum Iudei, qui a principio prophetas lectitauerant, quibusque sacramentum Dei fuerat assignatum, tamen quid legerent, ignorauerint. Disce igitur, si quid tibi cordis est, non solum idcirco a nobis Deum creditum Christum, quia mirabilia fecit, sed quia uidimus in eo facta esse omnia, que nobis  annuntiata sunt uaticinio prophetarum. Fecit mirabilia:  magum putassemus, ut et uos nunc putatis,  [13Kb] et Iudei tunc putauerunt, si non illa ipsa facturum Christum prophete omnes uno spiritu predicassent. Itaque Deum credimus, non magis ex factis operibusque mirandis, quam ex illa ipsa cruce, quam uos sicut canes lambitis: quoniam simul et illa predicta est. Non igitur suo testimonio , sed prophetarum testimonio, qui omnia, que fecit ac passus est, multo ante cecinerunt, fidem diuinitatis accepit; quod neque Apollonio, neque Apuleio, neque cuiquam magorum potuit, aut potest aliquando contingere. Cum igitur talia ignorantie sue deliramenta fudisset, cum ueritatem penitus excidere connisus esset, ausus est libros suos nefarios, ac Dei hostes, annotare. O cecum  pectus! o mentem Cimmeriis  tenebris atriorem! Discipulus hic fortasse Anaxagore fuerit, cui niues atramentum fuerunt. Atqui eadem cecitas est, et uero falsitatis, et mendacio ueritatis nomen imponere. uidelicet homo subdolus uoluit lupum sub ouis pelle celare, ut fallaci titulo posset irretire lectorem. uerum esto, inscitia hoc, non malitia feceris. Quam tandem nobis attulisti ueritatem? nisi quod assertor deorum, eos ipsos ad ultimum prodidisti. Prosecutus enim summi Dei laudes, quem regem, quem maximum, quem opificem rerum, quem fontem bonorum, quem parentem omnium, quem factorem altoremque uiuentium confessus es, ademisti Ioui tuo regnum, eumque summa potestate depulsum  in ministrorum numerum redegisti. Epilogus itaque  te tuus arguit stultitie, uanitatis, erroris. Affirmas enim deos esse; et illos tamen subiicis et mancipas ei Deo, cuius religionem conaris euertere.



CAPUT Iu. Cur istud opus editum sit; atque iterum de Tertulliano et Cypriano.

Ii ergo de quibus dixi, cum, presente me, ac dolente, sacrilegas suas litteras explicassent, et illorum superba impietate stimulatus, et ueritatis ipsius conscientia, et  Deo, suscepi hoc munus, ut omnibus ingenii mei uiribus accusatores iustitie refutarem: non ut contra hos scriberem, qui paucis uerbis obteri poterant; sed ut omnes, qui ubique idem operis efficiunt, aut effecerunt, uno semel  impetu profligarem. Non dubito enim, quin et alii plurimi, et multis in locis, et non modo grecis, sed etiam latinis litteris, monimentum iniustitie sue struxerint: quibus singulis quoniam respondere non poteram, sic agendam mihi hanc causam putaui, ut et priores cum omnibus suis scriptis peruerterem, et futuris omnem facultatem scribendi aut respondendi amputarem. Prebeant modo aures: efficiam profecto ut quicumque ista cognouerit, aut suscipiat quod ante damnauit, aut, quod est proximum, deridere aliquando desistat. Quanquam Tertullianus eamdem causam plene perorauerit in eo libro cui Apologetico nomen est: tamen, quoniam aliud est accusantibus respondere, quod in defensione aut negatione  sola positum est, aliud instituere, quod nos facimus,  in quo necesse est doctrine totius substantiam contineri, non defugi hunc laborem, ut implerem materiam, quam Cyprianus non executus est in ea oratione, qua Demetrianum  [6Kb]  oblatrantem atque obstrepentem ueritati redarguere conatur: qua materia non est usus, ut debuit; non enim Scripture testimoniis, quam ille utique uanam, fictam, commentitiamque putabat, sed argumentis et ratione fuerat refellendus. Nam cum ageret contra hominem ueritatis ignarum, dilatis paulisper diuinis lectionibus, formare hunc a principio tanquam rudem debuit, eique paulatim lucis principia monstrare, ne toto lumine obiecto caligaret.

Nam sicut infans solidi ac fortis cibi capere uim non potest ob stomachi teneritudinem, sed liquore  lactis ac mollitudine alitur, donec, firmatis uiribus, uesci fortioribus possit: ita et huic oportebat, quia nondum poterat capere diuina, prius humana testimonia offerri, id est, philosophorum et historicorum, ut suis potissimum refutaretur auctoribus. Quod quia ille non fecit, raptus eximia eruditione diuinarum litterarum, ut iis solis contentus esset, quibus fides constat, accessi Deo inspirante, ut ego facerem, et simul ut uiam ceteris ad imitandum pararem.  Ac si hortatu nostro docti homines ac diserti huc se conferre ceperint, et ingenia sua uimque dicendi in hoc ueritatis campo iactare maluerint, euanituras breui religiones falsas, et occasuram esse omnem philosophiam nemo dubitauerit, si fuerit omnibus persuasum, cum hanc solam religionem, tum etiam solam ueram esse sapientiam. Sed euagatus sum longius quam uolebam.



CAPUT u. Que sub Saturno erat uera iustitia, hanc Iupiter fugauit.

Nunc reddenda est de iustitia proposita disputatio: que aut ipsa est summa uirtus, aut fons est ipsa uirtutis; quam non modo philosophi quesierunt, sed pete quoque, qui et priores multo fuerunt, et ante natum  philosophie nomen pro sapientibus habebantur. Hi plane intellexerunt abesse hanc a rebus humanis, eamque finxerunt offensam uitiis hominum, cessisse e terra, in celumque migrasse; atque ut doceant, quid sit iuste uiuere,  a Saturni temporibus, que illi uocant aurea, repetunt exempla iustitie, narrantque in quo statu fuerit humana uita, dum illa in terra moraretur.  Quod quidem non pro petica fictione, sed pro uero habendum est. Saturno enim regnante, nondum deorum cultibus institutis, nec adhuc ulla gente  [64Kb] ad diuinitatis opinionem consecrata, Deus utique colebatur. Et ideo non erant neque dissensiones, neque inimicitie, neque bella.

Nondum uesanos rabies nudauerat enses,
ut Germanicus Cesar in Arateo loquitur carmine:

Nec consanguineis fuerat discordia nota.
Immo ne alienigenis quidem: sed neque ulli omnino gladii, qui nudarentur, fuerunt. Quis enim presente ac uigente iustitia, aut de tutela sui, cum nemo insidiaretur, aut de pernicie alterius cogitaret, cum nemo quidquam concupisceret?

 Malebant tenui contenti uiuere cultu,
ut Cicero in suo narrat, quod est proprium nostre religionis.

Ne signare quidem, aut partiri limite campum
Fas erat: in medium querebant.
Quippe cum Deus communem omnibus terram dedisset, ut communem degerent uitam, non ut rabida et furens auaritia sibi omnia uendicaret, nec ulli deesset quod omnibus nasceretur. Quod pete dictum sic accipi oportet, non ut existimemus nichil omnino tum fuisse priuati, sed more petico figuratum; ut intelligamus, tam liberales fuisse homines, ut natas sibi fruges non includerent, nec soli absconditis incubarent, sed pauperes ad communionem proprii laboris  admitterent.

 Flumina iam lactis, iam flumina nectaris ibant.
Nec mirum, cum promptuaria iustorum benigne paterent omnibus; nec auaritia intercipiens beneficia diuina, famem sitimque uulgo faceret: sed omnes equaliter abundarent, cum habentes non habentibus large copioseque donarent. Sed postquam Saturnus a filio pulsus, in Latiumque delatus est,

Arma Iouis fugiens, et regnis exsul ademptis;
cum iam populus uel noui regis metu, uel sua sponte deprauatus, Deum colere desiiset, regemque pro Deo habere cepisset; cum ipse propemodum parricida exemplo ceteris esset ad uiolandam pietatem:

 Deseruit propere terras iustissima uirgo;
sed non, ut ait Cicero:

Et Iouis in regno, celique in parte resedit.
Quomodo enim poterat in eius regno residere, aut commorari, qui patrem regno expulit, bello persecutus est, exsulem toto orbe iactauit?

Ille malum uirus serpentibus addidit atris,
Predarique lupos iussit:
id est, odium, et inuidiam, et dolum hominibus inseuit, ut tam essent, quam serpentes, uenenati, tam rapaces quam lupi. Quod quidem uere faciunt ii qui iustos ac fideles Deo persequuntur, dantque iudicibus seuiendi aduersus innoxios potestatem.  Fortasse aliquid eiusmodi Iupiter fecerit, ad expunandam  tollendamque iustitiam; et idcirco efferasse  [8Kb] serpentes, ac lupos acuisse tradatur.

Tum belli rabies, et amor successit habendi.
Neque immerito. Sublata enim Dei religione, boni quoque ac mali scientiam perdiderunt. Sic hominibus intercidit communitas uite, et diremptum est fedus societatis humane. Tum inter se manus conserere ceperunt, et insidiari, et gloriam sibi ex humano sanguine comparare.



CAPUT uI. Explosa iustitia, cupiditas, inique leges, audacia, auaritia, ambitio, superbia, impietas, aliaque regnarunt uitia.

Quorum omnium malorum fons cupiditas erat: que scilicet ex contemptu uere maiestatis erupit.  Non tantum enim, non participabant alios ii quibus aliquid affluebat: sed aliena quoque rapiebant, in priuatum lucrum trahentes omnia, et que antea in usus hominum etiam singuli laborabant, in paucorum domos conferebantur. Ut enim seruitio ceteros subiugarent, in primis necessaria uite subducere et colligere ceperunt, eaque firmiter conclusa seruare, ut beneficia celestia facerent sua; non propter humanitatem, que nulla in ipsis erat, sed ut omnia cupiditatis et auaritie instrumenta corraderent. Leges etiam sibi nomine iustitie iniquissimas iniustissimasque sanxerunt  quibus rapinas et auaritiam suam contra uim  multitudinis tuerentur. Tantum igitur auctoritate, quantum uiribus, aut opibus, aut malitia preualebant. Et quoniam nullum in his uestigium iustitie fuit, cuius officia sunt humanitas, equitas, misericordia, iam superba et tumida inequalitate gaudebant; altioresque se ceteris hominibus, satellitum comitatu, et ferro, et insigni ueste faciebant. Hinc honores sibi, et purpuras, et fasces inuenerunt, ut securium gladiorumque terrore subnixi, quasi iure dominorum perculsis ac pauentibus imperarent. In hac conditione humanam uitam rex ille constituit, qui, debellato ac fugato parente, non regnum, sed impiam tyrannidem ui et hominibus armatis occupauit; et aureum illud iustumque seculum sustulit, cegitque homines malos et impios fieri, uel ex hoc  ipso, quod ipsos auertit a Deo ad se adorandum: quod terror insolentissime potestatis expresserat.

Quis enim non metueret eum, quem arma cingebant, quem ferri et gladiorum fulgor insuetus circumdabat? aut cui parceret alieno, qui ne patri quidem suo pepercerat? Quem uero metueret, qui Titanum robustum et excellentem uiribus gentem bello uicerat, occidione deleuerat? Quid mirum, si omnis multitudo, insolito metu pressa, in unius adulationem concesserat? Hunc uerebantur, huic honorem maximum deferebant. Et quoniam mores ac uitia  regis imitari, genus obsequii iudicatur, abiecerunt  omnes pietatem, ne exprobrare regi scelus uiderentur, si pie uiuerent. Sic assidua imitatione corrupti, diuinum fas reliquerunt; et paulatim male uiuendi consuetudo mos factus est.  [7Kb] Nec iam quidquam ex antecedentis seculi pio atque optimo statu mansit: sed explosa iustitia, et ueritatem secum trahens, reliquit hominibus errorem, ignorantiam, cecitatem. Imprudentes igitur pete, qui eam confugisse cecinerunt ad Iouis regnum. Si enim seculo, quod uocant aureum, iustitia in terra fuit, a Ioue utique pulsa est, qui aureum seculum commutauit. Seculi autem commutatio, et expulsio iustitie, nichil aliud, ut dixi, quam desertio diuine religionis putanda est; que sola efficit ut homo hominem carum habeat, eumque sibi fraternitatis uinculo sciat esse constrictum:  siquidem pater idem omnibus Deus est, ut Dei, patrisque communis beneficia cum iis qui non habent, partiatur, nulli noceat, nullum premat, non fores claudat hospiti, non aurem precanti; sed sit largus, beneficus, liberalis, quas regias esse laudes Tullius existimauit. Hec est profecto iustitia, et hoc aureum seculum, quod Ioue primum regnante corruptum, mox et ipso, et omni eius progenie consecrata, deorumque multorum suscepto cultu, fuerat omne sublatum.



 CAPUT uII. De Iesu aduentu et fructu; atque de eius seculi uirtutibus et uitiis.

Sed Deus, ut parens indulgentissimus, appropinquante ultimo tempore, nuntium misit, qui uetus illud seculum fugatamque iustitiam reduceret; ne humanum genus maximis et perpetuis agitaretur erroribus. Rediit ergo species illius aurei temporis, et reddita quidem terre, sed paucis assignata iustitia est; que nichil aliud est, quam Dei unici pia et religiosa cultura. Sed moueat aliquem fortasse, cur si hec sit iustitia, non omni humano generi sit data; nec in eam multitudo uniuersa consenserit. Magne hoc disputationis est, cur a Deo, cum iustitiam terre  daret, sit retenta diuersitas: quod et alio loco declaraui, et ubicumque oportune inciderit, explicabitur. Nunc designare id breuissime satis est: uirtutem aut cerni non posse, nisi habeat uitia contraria; aut non esse perfectam, nisi exerceatur aduersis. Hanc enim Deus bonorum ac malorum uoluit esse distantiam, ut qualitatem boni ex malo sciamus, item mali ex bono; nec alterius ratio intelligi, sublato altero, potest. Deus ergo non exclusit malum, ut ratio uirtutis constare posset. Quomodo enim patientia uim suam nomenque  retineret, si nichil esset, quod pati cogeremur? Quomodo laudem mereretur deuota Deo suo fides, nisi esset aliquis qui a Deo uellet auertere? Nam et ideo  [4Kb] potentiores esse iniustos permisit, ut cogere ad malum possent; ideo plures, ut uirtus esset pretiosa, que rara est. Quod quidem ipsum Quintilianus egregie ac breuiter ostendit in capite obuoluto. »Nam que, inquit, uirtus esset innocentia, nisi laudem raritas dedisset? uerum quia natura sic comparatum est, ut odium, cupiditas, ira, in id, quod incubuerunt, agant cecos, supra hominem uidetur culpa uacare. Alioqui si natura pares omnibus affectus dedisset, pietas nichil erat.«

Hoc quam uerum sit, docet necessitas ipsa rationis. Si enim uirtus est, malis ac uitiis fortiter repugnare,  apparet sine malo ac uitio nullam esse uirtutem: quam Deus ut absolutam perfectamque redderet, retinuit id quod erat ei contrarium, cum quo depugnare posset. Agitata enim malis quatientibus, stabilitatem capit; et quanto frequenter impellitur, tanto firmiter roboratur. Hec nimirum causa efficit, ut quamuis sit hominibus missa iustitia, tamen aureum seculum non esse dicatur; quia malum non sustulit, ut retineret diuersitatem, que sacramentum diuine religionis continet sola.



 CAPUT uIII. De iustitia omnibus nota ac non suscepta; de uero Dei templo, atque de eius cultu, ut cuncta conterantur uitia.

Qui ergo putant iustum esse neminem, ante oculos habent iustitiam, sed eam nolunt cernere. Quid est enim, cur illam uel in carminibus, uel in omni sermone describant, conquerentes eius absentiam, cum sit facillimum bonos esse si uelint? Quid uobis inanem iustitiam depingitis, et optatis cadere de celo, tanquam in aliquo simulacro figuratam? Ecce in conspectu uestro est: suscipite, si potestis, eamque in domicilio uestri pectoris collocate; nec difficile, aut alienum a temporibus existimetis. Estote equi  ac boni; et sequetur uos sua sponte iustitia, quam queritis. Deponite omnem malam cogitationem de cordibus uestris; et statim uobis illud tempus aureum reuertetur: quod aliter consequi non potestis, quam si Deum uerum colere ceperitis. uos autem, manente cultu deorum, iustitiam desideratis in terra; quod fieri nullo pacto potest: sed ne tum quidem potuit, cum putatis; quia nondum natis diis istis, quos impie colitis, necesse est unius Dei cultum fuisse per terram: eius scilicet qui execratur malitiam,  exigitque bonitatem; cuius templum est, non lapides, aut lutum,  [6Kb] sed homo ipse, qui figuram Dei gestat. Quod templum non auri et gemmarum donis corruptibilibus, sed eternis uirtutum muneribus ornatur. Discite igitur  homines ideo malos et iniustos esse, quia dii coluntur; et ideo mala omnia rebus humanis quotidie ingrauescere, quia Deus huius mundi effector et gubernator derelictus est; quia suscepte sunt, contra quam fas est, impie religiones; postremo, quia ne coli quidem, uel a paucis, Deum sinitis.

Quod si solus Deus coleretur, non essent dissensiones et bella, cum scirent homines unius se Dei filios esse; ideoque diuine necessitudinis sacro et inuiolabili uinculo copulatis, nulle fierent insidie, cum scirent cuiusmodi penas Deus animarum interfectoribus  prepararet, qui clandestina scelera, et ipsas etiam cogitationes peruidet. Non essent fraudes, neque rapine, si Deo precipiente didicissent, et suo, et paruo esse contenti, ut fragilibus, et caducis, solida  et eterna preferrent. Non essent adulteria, et stupra, et mulierum prostitutiones, si omnibus notum esset, damnari a Deo quidquid appetitur ultra generandi cupiditatem. Nec feminam necessitas cogeret pudorem suum profanare, ut uictum sibi obscenissimum querat; cum et mares libidinem continerent, et habentium pia et religiosa collatio non habentibus subueniret. Non essent igitur, ut dixi, hec omnia in terris mala, si ab omnibus in legem Dei coniuraretur; si ab uniuersis fierent, que unus noster populus operatur. Quam beatus esset, quamque aureus humanarum rerum status, si per totum orbem mansuetudo, et pietas, et pax, et innocentia, et equitas, et temperantia, et fides moraretur! Denique ad regendos homines non opus esset tam multis et tam uariis legibus, cum ad perfectam innocentiam  Dei lex una sufficeret; neque carceribus, neque gladiis presidium, neque terrore penarum, cum preceptorum celestium salubritas humanis pectoribus infusa, ultro ad iustitie opera homines erudiret. Nunc  autem mali sunt  [4Kb] ignoratione recti ac boni. Quod quidem Cicero uidit; disputans enim de legibus: »Sicut una, inquit, eademque natura mundus omnibus partibus inter se congruentibus coheret ac nititur: sic omnes homines inter se natura confusi, prauitate dissentiunt; nec se intelligunt esse consanguineos, et subiectos omnes sub unam eamdemque tutelam: quod si teneretur, deorum profecto uitam homines uiuerent.« Uniuersa igitur mala, quibus humanum genus seipsum inuicem conficit, iniustus atque impius deorum cultus induxit. Nec enim poterant retinere pietatem, qui communem omnium patrem Deum tanquam prodigi ac rebelles liberi abnegassent.



CAPUT IX.  De sceleribus impiorum, et Christianorum cruciatibus.

Nonnunquam tamen sentiunt se malos esse, et ueterum seculorum statum laudant, et de suis moribus meritisque coniectant abesse iustitiam: quam obuersantem oculis suis non tantum non suscipiunt, nec agnoscunt, uerum etiam uiolenter oderunt, et persequuntur, et exterminare contendunt. Fingamus hanc interim non esse iustitiam, quam nos sequimur: quomodo, si illa uenerit, quam ueram putant, eam recipient, qui laniant et occidunt cos, quos et ipsi fatentur imitatores esse iustorum, quia bona operentur et iusta; cum, si tantummodo malos occiderent, digni essent ad quos iustitia non ueniret, cui nulla fuit alia causa linquendi terram, quam humani cruoris effusio. Quanto magis, cum pios interficiant, et  ipsos iustitie sectatores pro hostibus ducant; immo uero plus quam pro hostibus? quibus, utique cum animas eorum, et opes et liberos ferro et igni appetant, tamen parcitur uictis; et est locus inter arma clementie: aut si adeo seuire placuit, nichil plus in  eos fit, quam ut occidantur, uel in seruitutem abducantur. Hoc uero inenarrabile est, quod fit aduersus eos qui malefacere nesciunt. Et nulli nocentiores habentur, quam qui sunt ex omnibus innocentes.

Audent igitur homines improbissimi iustitie facere mentionem, qui feras immanitate uincunt, qui placidissimum Dei gregem uastant,

   Lupi ceu
Raptores atra in nebula, quos improba uentris
Exegit cecos rabies.
uerum hos non uentris, sed cordis rabies efferauit; nec atra in nebula, sed aperta predatione grassantur; nec eos unquam conscientia scelerum reuocat, ne sanctum ac pium nomen iustitie ore illo uiolent, quod cruore innocentium, tanquam rictus bestiarum madet.  Huius tanti et tam pertinacis odii quam potissimum causam esse dicamus? Utrumne

ueritas odium parit,
ut ait peta, quasi diuino spiritu instinctus? An erubescunt coram iustis et bonis esse nequam? an potius utrumque? Nam et ueritas ideo semper inuisa est, quod is, qui peccat, uult habere liberum peccandi locum; nec aliter se putat malefactorum uoluptate securius perfrui posse, quam si nemo sit, cui delicta non placeant. Ergo tanquam scelerum et malitie sue testes extirpare funditus nituntur, et tollere, grauesque sibi putant, tanquam uita eorum coarguatur. Cur enim sint aliqui intempestiue boni, qui, corruptis moribus publicis, conuicium bene uiuendo faciant? Cur non omnes sint eque mali, rapaces, impudici, adulteri,  periuri, cupidi, fraudulenti? quin potius auferantur, quibus coram male uiuere pudet; qui peccantium frontem, etsi non uerbis, quia tacent, tamen ipso uite genere dissimili feriunt et uerberant? Castigare enim uidetur quicumque dissentit.

 Nec est magnopere mirandum, si aduersus homines ista fiunt, cum aduersus ipsum Deum,  [40Kb] propter eamdem causam, insurrexerit etiam populus in spe constitutus, nec Dei nescius; sequiturque iustos eadem necessitas, que ipsum iustitie uiolauit auctorem. uexant ergo, et exquisitis penarum generibus excruciant; parumque habent interficere quos oderunt, nisi etiam crudelitas corporibus illudat. Si qui autem doloris uel mortis metu, uel sua perfidia celeste sacramentum deseruerint, et ad funesta sacrificia consenserint, eos laudant, et honoribus mactant, ut eorum exemplo ceteros illiciant. Qui autem magni estimauerint fidem, cultoresque se Dei non abnegauerint, in eos uero totis carnificine sue uiribus, ueluti sanguinem sitiant, incumbunt; et desperatos uocant, quia corporis suo minime parcunt: quasi  quidquam desperatius esse possit, quam torquere ac dilaniare eum, quem scias esse innocentem. Adeo nec pudor ullus apud eos superest, a quibus abest omnis  humanitas! Et retorquent in homines iustos conuicia sibi congruentia.

Impios enim uocant, ipsi scilicet pii, et ab humano sanguine abhorrentes; cum si et actus suos considerent, et illorum quos tanquam impios damnant, iam intelligant, quam mendaces sint, et iis omnibus, que aduersus bonos aut dicunt, aut faciunt, digniores. Non enim de nostro, sed ex illorum numero semper existunt, qui uias obsideant armati, maria predentur; uel si palam grassari non licuit, uenena clam temperent; qui uxores necent, ut dotes earum lucrentur, aut maritos, ut adulteris nubant, qui natos ex se pueros aut strangulent, aut si nimium pii fuerint, exponant; qui libidines incestas, nec a filia, nec a sorore, nec a matre, nec a sacerdote contineant; qui aduersus ciues suos patriamque coniurent: qui nec  culleum metuant; qui denique sacrilegia committant, et deorum, quos colunt, templa dispolient; et ut que leuia sunt atque illis usitata dicamus, qui hereditates  captent, testamenta supponant, iustos heredes uel auferant, uel excludant; qui corpora sua libidinibus prostituant; qui denique immemores, quid nati sint, cum feminis patientia certent;  [6Kb] qui sanctissimam quoque corporis sui partem contra fas omne polluant et profanent; qui uirilia sua ferro metant; et, quod est sceleratius, ut sint religionis antistites; qui ne uite quidem sue parcant, sed extinguendas publice animas suas uendant; si iudices sedeant, aut immeritos perdant mercede corrupti, aut noxios impune dimittant; qui celum quoque ipsum ueneficiis appetant, tanquam illorum malitiam terra non capiat. Hec, inquam, et his plura scelera utique ab iis fiunt, qui deos colunt.

Quis inter hec tot ac tanta iustitie locus est? Et ego de multis collegi, non ut arguerem, sed ut ostenderem. Qui uolent scire omnia, Senece libros in  manum sumant, qui morum uitiorumque publicorum et descriptor uerissimus, et accusator acerrimus fuit. Sed et Lucilius tenebrosam istam uitam circumscripte breuiterque depinxit his uersibus:

Nunc uero a mane ad noctem, festo atque profesto
Totus item pariterque die, populusque, patresque
Iactare induforo se omnes; decedere nusquam,
Uni se atque eidem studio omnes dedere et arti:
uerba dare ut caute possint, pugnare dolose,
Blanditia certare, bonum simulare uirum se,
Insidias facere, ut si hostes sint omnibus omnes.
 Nostro autem populo quid horum potest obiici, cuius omnis religio est, sine scelere ac sine macula uiuere? Cum igitur uideant, et se, ac suos ea que diximus gerere, nostros autem nichil aliud operari, nisi equum et bonum; poterant, si quid saperent, ex hoc intelligere, et illos qui bonum faciunt pios esse, et se impios, qui nefanda committunt: neque enim fieri potest, ut qui in omnibus uite sue actibus non errant, in ipsa summa errent, hoc est in religione, que rerum omnium caput est. Impietas enim suscepta in eo, quod est summum, per cetera uniuersa sequeretur. Eoque fieri non potest, ut ipsi, qui errant in omni uita, non et in religione fallantur: quoniam pietas in summo regulam tenens, tenorem suum seruaret in ceteris. Ita fit ut in utraque parte, de conditione rerum que geruntur, qualis sit summa ipsa noscatur.



 CAPUT X. De falsa pietate, et de falsa et uera religione.

Opere pretium est cognoscere illorum pietatem, ut ex iis, que clementer ac pie faciunt, possit intelligi qualia sint que ab his contra iura pietatis geruntur. Ac ne quem uidear inclementer incessere, aliquam mihi personam peticam sumam, que sit  uel maximum pietatis exemplum. Apud Maronem rex ille,  [5Kb]

   Quo iustior alter
Nec pietate fuit, nec bello maior et armis,
que nobis documenta iustitie protulit?

uinxerat et post terga manus, quos mitteret umbris
Inferias, ceso sparsurus sanguine flammas.
Quid potest esse hac pietate clementius, quam mortuis humanas uictimas immolare, et ignem cruore hominum tanquam oleo pascere? sed fortasse hoc non ipsius uitium fuerit, sed pete, qui

Insignem pietate uirum
insigni scelere fedauerit. Ubi est igitur, o peta, pietas illa quam sepissime laudas? Ecce pius Aeneas

    Sulmone creatos
Quattuor hic iuuenes, totidem quos educat Ufens,
uiuentes rapit, inferias quos immolet umbris,
Captiuoque rogi perfundat sanguine flammas.
Cur ergo dicebat eodem ipso tempore quo uinctos homines ad immolationem mittebat,

Equidem et uiuis concedere uellem;
cum quos uiuos habebat in potestate, uice pecudum iuberet occidi? Sed hec, ut dixi, culpa non illius fuit, qui litteras fortasse non didicerat, sed tua, qui cum esses eruditus, ignorasti tamen quid esset pietas, et illud ipsum, quod nefarie, quod detestabiliter fecit, pietatis esse officium credidisti. uidelicet ob hoc unum pius uocatur, quia patrem dilexit. Quid quod:

 Bonus Aeneas haud aspernanda precantes
trucidauit; adiuratus enim per eumdem patrem, et per

Spes surgentis Iuli,
nequaquam pepercit,

Furiis accensus et ira.
Quisquamne igitur hunc putet aliquid in se uirtutis habuisse, qui et furore tamquam stipulo exarserit, et manium patris, per quem rogabatur, oblitus, iram frenare nequiuerit? Nullo igitur modo pius, qui non tantum non repugnantes, sed etiam precantes interemit.

Dicet hic aliquis: Que ergo, aut ubi, aut qualis est pietas? Nimirum apud eos, qui bella nesciunt, qui concordiam cum omnibus seruant, qui amici sunt etiam  inimicis, qui omnes homines pro fratribus diligunt; qui cohibere iram sciunt, omnemque animi furorem tranquilla moderatione lenire. Quanta igitur caligo, quanta tenebrarum et errorum nubes hominum pectora obduxit; qui cum se maxime pios putant, tum maxime fiunt impii! Quanto enim religiosus terrenis istis simulacris inseruiunt, tanto magis scelerati aduersus nomen uere diuinitatis existunt. Itaque pro merito impietatis sue grauioribus malis sepe uexantur, quorum causam quia nesciunt, fortune culpa omnis adscribitur: et locum inuenit Epicuri philosophia, nichil ad deos pertinere censentis; nec gratia eos tangi, nec ira moueri, quia et contemptores eorum sepe uideant beatos, et cultores sepe miseros. Quod  eo fit; quia cum religiosi uideantur, et natura boni,  nichil tale creduntur mereri, quale sepe patiuntur. Consolantur se tamen accusatione fortune; nec sentiunt quod si esset ulla, cultoribus suis nunquam noceret. Merito igitur huiusmodi pietatem pena consequitur, et offensa diuinitas scelere hominum praue religiosorum graui eos infortunio mactat;  [5Kb] qui licet sanctis moribus uiuant, in summa fide atque innocentia, tamen quia deos colunt, quorum ritus impios ac profanos Deus uerus odio habet, a iustitia, et a nomine uere pietatis alieni sunt.

Nec est difficile docere, cur deorum cultores boni et iusti esse non possint. Quomodo enim sanguine abstinebunt qui colunt cruentos deos, Martem atque Bellonam? quomodo aut parentibus parcent, qui expulsorem patris sui Iouem; aut natis ex se infantibus,  qui Saturnum? quomodo pudicitiam tuebuntur, qui colunt deam nudam et adulteram, et quasi apud deos prostitutam? Quomodo se a rapinis et fraudibus abstinebunt, qui Mercurii furta nouerunt, docentis non fraudis esse decipere, sed astutie? quomodo libidines cercebunt, qui Iouem, Herculem, Liberum, Apollinem, ceterosque uenerantur quorum adulteria, et stupra in mares et feminas, non tantum doctis nota sunt, sed exprimuntur etiam in theatris, atque cantantur, ut sint omnibus notiora? Possuntne inter hec iusti esse homines, qui, etiamsi natura sint boni, ab ipsis tamen diis erudiantur ad iniustitiam? Ad placandum enim Deum quem colas, iis rebus opus est, quibus illum gaudere ac delectari  scias. Sic fit ut uitam colentium Deus pro qualitate  nominis sui formet, quoniam religiosissimus est cultus, imitari.



CAPUT XI. De crudelitate gentilium in christianos.

Is igitur hominibus, qui deorum suorum moribus congruunt, quia grauis est et acerba iustitia, eamdem impietatem suam, qua in ceteris rebus utuntur, aduersus iustos uiolenter exercent. Nec immerito a prophetis bestie nominantur. Preclare itaque Marcus Tullius: »Etenim si nemo est, inquit, quin emori malit, quam conuerti in aliquam figuram bestie, quamuis hominis mentem sit habiturus; quanto est miserius in hominis figura animo esse efferato? Mihi quidem tanto uidetur, quanto prestabilior est animus corpore.« Aspernantur itaque corpora belluarum,  quibus sunt ipsi seuiores; sibique adeo placent, quod homines nati sunt, quorum nichil, nisi lineamenta et summam figuram gerunt. Nam quis Caucasus, que India, que Hircania tam immanes, tam sanguinarias unquam bestias aluit? Quoniam ferarum omnium rabies usque ad uentris satietatem furit, fameque sedata, protinus conquiescit. Illa est uera bestia, cuius una iussione.

Funditur ater ubique cruor . . .
   Crudelis ubique
Luctus, ubique pauor, et plurima mortis imago.
Nemo huius tante bellue immanitatem potest pro merito describere, que uno loco recubans, tamen per totum orbem dentibus ferreis seuit; et non tantum artus hominum dissipat; sed et ossa ipsa comminuit,  et in cineres furit, ne quis extet sepulture locus;  [5Kb]  quasi uero id affectent, qui Deum confitentur, ut ad eorum sepulcra ueniatur, ac non ut ipsi ad Deum perueniant.

Quenam illa feritas, que rabies, que insania est, lucem uiuis, terram mortuis denegasse? Dico igitur nichil esse miserius iis hominibus, quos ministros furoris alieni, quos satellites impie iussionis necessitas aut inuenit, aut fecit. Non enim honor ille, aut prouectio dignitatis fuit, sed hominis damnatio ad carnificinam, Dei uero ad penam sempiternam. Que autem per totum orbem singuli gesserint, enarrare impossibile est. Quis enim uoluminum numerus capiet tam infinita, tam uaria genera crudelitatis? Accepta enim potestate, pro suis moribus quisque seuiit. Alii pre nimia timiditate plus ausi sunt, quam  iubebatur: alii suo proprio aduersus iustos odio; quidam naturali mentis feritate; nonnulli ut placerent, et hoc officio uiam sibi ad altiora munirent. Aliqui ad occidendum precipites extiterunt, sicut unus in Phrygia, qui uniuersum populum cum ipso pariter conuenticulo concremauit. Sed hic quanto seuior, tanto clementior inuenitur. Illud uero pessimum genus est, cui clementie species falsa blanditur: ille grauior, ille seuior est carnifex, qui neminem statuit occidere. Itaque dici non potest, huiusmodi iudices quanta et quam grauia tormentorum genera excogitauerint,  ut ad effectum propositi sui peruenirent.

Hec autem non tantum ideo faciunt, ut gloriari possint, nullum se innocentium peremisse , sed et inuidie causa; ne aut ipsi uincantur, aut illi uirtutis sue gloriam consequantur. Itaque in excogitandis penarum generibus, nichil aliud quam uictoriam cogitant. Sciunt enim certamen esse illud, et pugnam. uidi ego in Bythynia presidem gaudio mirabiliter elatum, tamquam barbarorum gentem aliquam subegisset; quod unus, qui per biennium magna uirtute restiterat, postremo cedere uisus esset. Contendunt igitur ut uincant, et exquisitos dolores corporibus immittunt, et nichil aliud deuitant, quam ut ne torti moriantur. Quasi uero mors tantummodo beatos faciat, ac non etiam tormenta,  que quanto fuerint grauiora, tanto maiorem uirtutis gloriam pariant. Illi autem pertinaci stultitia iubent, curam tortis diligenter adhiberi, ut ad alios cruciatus membra renouentur, et reparetur nouus sanguis ad penam. Quid tam pium, tam beneficum, tam humanum fieri potest? non curassent tam sollicite, quos amarent. Hec est deorum disciplina. Ad hec opera cultores suos erudiunt; hec sacra desiderant. Quin etiam sceleratissimi homicide contra pios iura impia condiderunt. Nam et constitutiones sacrilege, et disputationes  iurisperitorum leguntur iniuste. Domitius,  [4Kb] de officio proconsulis libro septimo, rescripta principum nefaria collegit, ut doceret, quibus penis affici oporteret eos qui se cultores Dei confiterentur.



CAPUT XII. De uera uirtute; atque de existimatione boni aut mali ciuis.

Quid iis facias, qui ius uocant carnificinas ueterum tyrannorum aduersus innocentes rabide seuientium? Et cum sint iniustitie crudelitatisque doctores, iustos se esse tamen ac prudentes uideri uolunt, ceci et hebetes, et rerum et ueritatis ignari. Adeone uobis, o perdite mentes, inuisa iustitia est, ut eam summis sceleribus adequetis? Adeone apud uos perit innocentia,  ut ne morte quidem simplici dignam iudicetis? Sed supra omnia facinora habeatur, nullum facinus admittere, pectusque purum ab omni sceleris contagione prestare. Et quoniam communiter cum deorum cultoribus loquimur, liceat per uos benefacere uobiscum. Hec est enim lex nostra, hoc opus, hec religio. Si uobis sapientes uidemur,imitamini: si stulti, contemnite, aut etiam ridete, si libet; nobis enim stultitia nostra prodest. Quid laceratis? quid affligitis? non inuidemus sapientie uestre. Hanc stultitiam malumus: hanc amplectimur. Hoc nobis credimus expedire, ut uos diligamus, et in uos ipsos, qui odistis, omnia conferamus.

Est apud Ciceronem non abhorrens a uero locus, in ea disputatione, que habetur a Furio contra iustitiam. »Quero, inquit, si duo sint, quorum alter optimus  uir, equissimus, summa iustitia, singulari fide;  alter insignis scelere et audacia: et si in eo sit errore ciuitas, ut bonum illum uirum, sceleratum, facinorosum, nefarium putet, contra autem, qui sit improbissimus, existimet esse summa probitate, ac fide; proque hac opinione omnium ciuium, bonus ille uir uexetur, rapiatur, manus ei denique auferantur, effodiantur oculi, damnetur, uinciatur, uratur, exterminetur, egeat postremo, iure etiam optimo omnibus miserrimus esse uideatur: contra autem ille improbus laudetur, colatur, ab omnibus diligatur; omnes ad cum honores, omnia imperia, omnes opes, omnes denique copie conferantur; uir denique optimus omnium existimatione, et dignissimus omni fortuna iudicetur: quis tandem erit tam demens, qui dubitet utrum se esse malit.« Profecto quasi diuinaret, que  nobis mala, et quomodo euentura essent propter iustitiam, hoc posuit exemplum. Hec enim populus noster patitur omnia, errantium prauitate. Ecce in eo est errore ciuitas, uel potius orbis ipse totus, ut bonos et iustos uiros, tamquam malos et impios, persequatur, excruciet, damnet, occidat. Nam quod ait, neminem esse tam dementem, qui dubitet utrum se esse malit; ille quidem, ut is qui contra iustitiam disserebat, hoc sensit, malle sapientem malum esse cum bona existimatione, quam bonum cum mala.

A nobis autem absit hec amentia, ut falsum uero anteponamus. An boni nostri qualitas ex populi potius pendebit erroribus, quam ex conscientia nostra, et iudicio Dei? Aut aliqua nos illiciet umquam felicitas, ut non potius ueram bonitatem cum omni malo, quam falsam cum omni prosperitate malimus? Sua  sibi habeant regna reges, suas diuitias diuites , suam uero prudentium prudentes: relinquant nobis stultitiam nostram, quam uel ex hoc apparet esse sapientiam, quod eam nobis inuident. Quis enim stulto inuideat, nisi qui sit ipse stultissimus? Illi autem non sunt adeo stulti, ut stultis inuideant: sed ex eo, quod accurate, quod sollicite persequuntur,  [6Kb] stultos non esse concedunt. Cur enim tam crudeliter seuiant, nisi quia metuunt, ne in dies inualescente iustitia, cum diis suis cariosis relinquantur? Si ergo cultores deorum sapientes sunt, et nos stulti, quid metuant, ne sapientes illiciantur a stultis?



CAPUT XIII. De Christianorum incrementis et suppliciis.

Cum autem noster numerus semper de deorum cultoribus  augeatur, nunquam uero, ne in ipsa quidem persecutione minuatur ; quis est tandem  tam excors tamque cecus, qui non uideat in utra sit parte sapientia? Sed illi malitia et furore cecantur, ne uideant; stultosque arbitrantur esse, qui cum habeant in sua potestate supplicia uitare, cruciari tamen et emori malunt; cum possint ex eo ipso peruidere non esse stultitiam, in quam tanta hominum millia per orbem totum una et pari mente consentiant. Si enim femine sexus infirmitate labuntur , uiri certe sapiunt. Si pueri, si adolescentes improuidi sunt per etatem, maturi certe ac senes habent stabile iudicium. Si una ciuitas desipit, cetere utique innumerabiles stulte esse non possunt. Si una prouincia, una natio prudentia caret, ceteras omnes habere intelligentiam recti necesse est. Cum  uero ab ortu solis usque ad occasum lex diuina suscepta sit, et omnis sexus, omnis etas et gens, et regio unis ac paribus animis Deo seruiant, eadem sit ubique patientia, idem contemptus mortis; intelligere  debuerant aliquid in ea re esse rationis, quod non sine causa usque ad mortem defendatur; aliquid fundamenti ac solidatatis, quod eam religionem non tantum iniuriis ac uexatione non soluat, sed augeat semper, et faciat firmiorem. Nam et in hoc quoque malitia illorum conuincitur, qui euertisse se funditus religionem Dei opinantur, si homines inquinauerint; cum et Deo satisfacere liceat, et nullus sit tam malus Dei cultor, quin data facultate, ad placandum Deum reuertatur;  [7Kb] et quidem deuotione maiori. Peccati enim conscientia et metus pene religiosiorem facit; et semper multo firmior est fides quam reponit penitentia.

Si ergo ipsi, cum deos sibi arbitrantur iratos, tamen donis, et sacrificiis, et odoribus placari eos credunt:  quid est tandem, cur Deum nostrum tam immitem, tam implacabilem putent, ut uideatur is iam christianus esse non posse, qui diis eorum coactus inuitusque libauerit? nisi forte contaminatos semel putant animum translaturos, ut sua sponte iam facere  incipiant quod per tormenta fecerunt. Quis id officium libens obeat, quod ab iniuria cepit? Quis cum uideat laterum suorum cicatrices, non magis oderit deos, propter quos eterna penarum insignia, et impressas uisceribus suis notas gestet? Ita fit ut, data diuinitus pace, et qui fuerint auersi, redeant, et alius propter miraculum uirtutis nouus populus accedat. Nam cum uideat uulgus dilacerari homines uariis tormentorum generibus, et inter fatigatos carnifices inuictam tenere patientiam, existimant, id quod res est, nec consensum tam multorum, nec perseuerantiam morientium uanam esse, nec ipsam patientiam sine Deo cruciatus tantos posse superare. Latrones et robusti corporis uiri eiusmodi lacerationes perferre nequeunt: exclamant, et gemitus edunt;  uincuntur enim dolore, quia deest illis inspirata patientia. Nostri autem  pueri, et muliercule, tortores suos taciti uincunt; et exprimere illis gemitum nec ignis potest. Eant Romani, et Mutio glorientur, aut Regulo: quorum alter necandum  se hostibus tradidit, quod captiuum puduit uiuere; alter ab hostibus deprehensus, cum uideret se mortem uitare non posse, manum foco iniecit, ut pro facinore suo satisfaceret hosti, quem uoluit occidere, eaque pena ueniam, quam non meruerat, accepit.  [5Kb] Ecce sexus infirmus, et fragilis etas dilacerari se toto corpore urique perpetitur, non necessitate, quia licet uitare, si uellent, sed uoluntate, quia confidunt Deo.



CAPUT XIu. De Christianorum fortitudine.

Sed hec est uera uirtus, quam philosophi quoque gloriabundi, non re, sed uerbis inanibus iactant, disserentes nichil esse tam congruens uiri sapientis grauitati atque constantie, quam nullis tortoribus de sententia et proposito posse depelli; sed tanti esse  cruciari et mori, ne fidem prodat, ne ab officio discedat, ne metu mortis aut dolore acerbo subactus, aliquid faciat iniustum. Nisi forte delirare illis uidetur Flaccus in Lyricis, cum dicit:

Iustum, et tenacem propositi uirum,
Non ciuium ardor praua iubentium,
   Non uultus instantis tyranni
      Mente quatit solida.
Quo nichil uerius dici potest, si hoc ad eos referatur,  qui nullos cruciatus, nullam mortem recusant, ne a fide iustitiaque declinent; qui non tyrannicas iussiones, non presidum gladios tremunt, quominus ueram et solidam libertatem constanti mente defendant; que in hoc solo tuenda sapientia est. Quis enim tam insolens, tam elatus est, qui me uetet oculos in celum tollere? Quis imponat mihi necessitatem, uel colendi quod nolim, uel quod uelim non colendi? Quid iam nobis ulterius relinquetur, si etiam hoc, quod uoluntate fieri oportet, libido extorquet aliena? nemo istud efficiet, si quid nobis ad contemnendam mortem doloremque uirtutis est. Quam constantiam si tenemus, cur stulti iudicamur, facientes ea que philosophi laudant? Recte igitur Seneca incongruentiam hominibus obiectans, ait: Summa uirtus illis uidetur magnus animus. Et iidem eum, qui contemnit  mortem, pro furioso habent, quod est utique summe peruersitatis. Sed ii uanarum religionum cultores eadem stultitia id obiiciunt, qua uerum Deum non intelligunt; quos Sibylla Erithrea uocat, surdos scilicet, et excordes, qui nec audiant diuina, nec sentiant: sed terram digitis suis imaginatam metuant, et adorent.



 CAPUT Xu. De stultitia, sapientia, pietate, equitate et iustitia.

Que uero causa sit,  [6Kb] ut eos qui sapientes sunt, stultos putent, magna ratio est . Que nobis diligenter est explicanda, ut errores suos tandem  agnoscant. Iustitia suapte natura speciem quamdam stultitie habet, quod ego et diuinis, et humanis testimoniis confirmare possum. Sed nichil fortasse apud istos agamus, nisi eos de suis doceamus auctoribus, non posse quemquam iustum esse, quod est coniunctum cum uera sapientia, nisi idem stultus esse uideatur. Carneades, Academice secte philosophus, cuius in disserendo que uis fuerit, que eloquentia, quod acumen, qui nescit, ipsum  ex predicatione Ciceronis intelliget, aut Lucilii, apud quem disserens Neptunus de re difficillima, ostendit non posse id explicari, nec si Carneadem ipsum Orcus remittat. Is, cum legatus ab Atheniensibus Romam missus esset, disputauit de iustitia copiose, audiente Galba, et Catone censorio, maximis tunc oratoribus. Sed idem disputationem suam postridie contraria disputatione subuertit; et iustitiam, quam pridie laudauerat, sustulit, non quidem philosophi  grauitate, cuius firma et stabilis debet esse sententia, sed quasi oratorio exercitii genere in utramque partem disserendi. Quod ille facere solebat, ut alios quidlibet afferentes posset refutare. Eam disputationem, qua iustitia euertitur, apud Ciceronem L. Furius recordatur: credo, quoniam de republica disserebat, ut defensionem laudationemque eius induceret, sine qua putabat regi non posse rempublicam. Carneades autem, ut Aristotelem refelleret ac Platonem iustitie patronos, prima illa disputatione collegit ea omnia, que pro iustitia dicebantur, ut posset illa, sicut fecit, euertere. Erat enim facillimum iustitiam radices non habentem labefactare, quia tum nulla in terra fuit, ut quid esset, aut qualis, a philosophis cerneretur.

Atque utinam tot ac tales uiri, quantum eloquentie  quantumque animi, tantum etiam scientie ad implendam defensionem summe uirtutis habuissent, cuius origo in religione, ratio in equitate est! Sed ii, qui primam illam partem nescierunt, ne secundam quidem tenere potuerunt. uolo autem prius circumscripte, ac breuiter, quid sit ostendere, ut intelligatur philosophos ignorasse iustitiam, nec id, quod minime nouerant, potuisse defendere. Iustitia quamuis omnes simul uirtutes amplectatur, tamen due sunt  omnium principales, que ab illa diuelli separarique non possunt, pietas et equitas. Nam fides, temperantia, probitas, innocentia, integritas, et cetera huiusmodi, uel natura,  [5Kb] uel institutis parentum, possunt esse in iis hominibus qui iustitiam nesciunt, sicuti semper fuerunt. Nam Romani ueteres, qui iustitia gloriari solebant, iis utique uirtutibus gloriabantur, que  proficisci a iustitia possunt, et ab ipso fonte secerni. Pietas uero et equitas, quasi uene sunt eius; his enim duobus fontibus constat tota iustitia. Sed caput eius et origo in illo primo est, in secundo uis omnis ac ratio. Pietas autem nichil aliud est quam Dei notio; sicut Trismegistus uerissime definiuit, ut alio loco diximus. Si ergo pietas est cognoscere Deum, cuius cognitionis hec summa est, ut eum colas,  ignorat utique iustitiam, qui religionem Dei non tenet. Quomodo enim potest eam ipsam nosse, qui unde oriatur ignorat? Plato quidem multa de uno Deo locutus est, a quo ait constitutum esse mundum: sed nichil de religione; somniauerat enim Deum, non cognouerat. Quod si iustitie defensionem uel ipse, uel quilibet alius implere uoluisset, in primis religiones deorum euertere debuit, quia contrarie sunt pietati. Quod quidem Socrates quia facere tentauit, in carcerem coniectus est; ut iam tunc appareret quid esset futurum iis hominibus, qui iustitiam ueram defendere, Deoque singulari seruire cepissent.

 Altera est iustitie pars equitas: equitatem dico non utique bene iudicandi, quod et ipsum laudabile est in homine iusto; sed se cum ceteris cequandi, quam Cicero equabilitatem uocat. Deus enim, qui homines generat, et inspirat, omnes equos, id est pares esse uoluit. Eamdem conditionem uiuendi omnibus posuit, omnes ad sapientiam genuit, omnibus immortalitatem spopondit: nemo a beneficiis eius celestibus segregatur. Nam sicut omnibus unicum suum lumen equaliter diuidit, emittit omnibus fontes, uictum subministrat, quietem somni dulcissimam tribuit: sic omnibus equitatem uirtutemque largitur. Nemo apud eum seruus est, nemo dominus. Si enim cunctis idem pater est, equo iure omnes liberi sumus. Nemo Deo pauper est, nisi qui iustitia indiget; nemo diues, nisi  qui uirtutibus plenus est; nemo denique egregius, nisi qui bonus et innocens fuerit; nemo clarissimus, nisi qui opera misericordie largiter fecerit; nemo perfectissimus, nisi qui omnes gradus uirtutis impleuerit. Quare neque Romani, neque Greci iustitiam tenere potuerunt, quia dispares multis gradibus homines habuerunt, a pauperibus ad diuites, ab humilibus ad potentes, a priuatis denique usque ad regum sublimissimas potestates. Ubi enim non sunt uniuersi pares, equitas non est; et excludit inequalitas ipsa iustitiam, cuius uis omnis in eo est, ut pares faciat eos, qui ad huius uite conditionem pari sorte uenerunt.



 CAPUT XuI. De officiis uiri iusti, et equitate Christianorum.

Duobus igitur illis iustitie fontibus immutatis, omnis uirtus, et omnis ueritas tollitur, et ipsa iustitia remigrat in celum. Ideo non est illud uerum bonum a philosophis repertum, quia ignorabant uel unde oriretur, uel quid efficeret; quod nullis aliis, preterquam nostro populo reuelatum est. Dicet aliquis: Nonne sunt apud uos alii pauperes, alii diuites;  [18Kb] alii  serui, alii domini? Nonne aliquid inter singulos interest? nichil; nec alia causa est, cur nobis inuicem fratrum nomen impertiamus, nisi quia pares esse nos credimus. Nam cum omnia humana non corpore, sed spiritu metiamur, tametsi corporum sit diuersa conditio, nobis tamen serui non sunt; sed eos et habemus, et dicimus spiritu fratres, religione conseruos. Diuitie quoque non faciunt insignes, nisi quod possunt bonis operibus facere clariores. Diuites sunt enim, non quia diuitias habent, sed quia utuntur illis  ad opera iustitie. Et qui pauperes uidentur,  [5Kb] eo tamen diuites sunt, quia et non egent, et nichil concupiscunt.

Cum igitur et liberi seruis, et diuites pauperibus humilitate animi pares simus, apud Deum tamen uirtute discernimur. Et tanto quisque sublimior est, quanto iustior. Si enim iustitia est, parem se etiam minoribus facere, quanquam hoc ipso precellat, quod se inferioribus cequauit; tamen si non tantum quasi parem, sed etiam quasi minorem se gesserit, utique multo altiorem dignitatis gradum, Deo iudice, consequetur. Nam profecto in hac uita seculari, quoniam breuia et caduca sunt omnia, et preferunt se alteris homines, et de dignitate contendunt: quo nichil fedius, nichil arrogantius, nichil a sapientis ratione semotius. Rebus enim celestibus  contraria sunt ista uniuersa terrena. Sicut enim sapientia hominum summa stultitia est apud Deum, stultitia autem  summa sapientia est: sic Deo humilis et abiectus est, qui fuerit conspicuus et sublimis in terra. Nam ut taceam, quod hec presentia terre bona, quibus magnus honos tribuitur, uirtuti contraria sunt, et uigorem mentis eneruant; que tandem potest firma esse nobilitas, que opes, que potentia, cum possit Deus reges quoque ipsos inferiores etiam infimis facere? Et ideo consulens nobis Deus, inter diuina precepta illud precipue posuit: Qui se extollit, humiliabitur; et qui se humiliat, exaltabitur. Cuius precepti salubritas docet, quod qui se apud homines planum fecerit, humilemque prebuerit,  hic apud Deum precellens et insignis habeatur.  Nec enim falsa est illa sententia, que apud Euripidem fertur in hunc modum: Que hic mala putantur, hec sunt in celo bona.



CAPUT XuII. De Christianorum equitate, sapientia et stultitia.

Exposui causam cur philosophi nec inuenire iustitiam, nec defendere potuerunt. Nunc redeo ad id quod intenderam. Carneades ergo, quoniam erant infirma que a philosophis afferebantur, sumpsit audaciam refellendi, quia refelli posse intellexit. Eius disputationis summa hec fuit: »Iura sibi homines pro utilitate sanxisse, scilicet uaria pro moribus; et apud eosdem pro temporibus sepe mutata: ius autem  naturale esse nullum: Omnes et homines, et alias animantes ad utilitates suas natura ducente ferri; proinde aut nullam esse iustitiam, aut si sit aliqua, summam esse stultitiam, quoniam sibi noceret alienis commodis consulens.« Et inferebat hec argumenta: »Omnibus populis qui florerent imperio, et Romanis quoque ipsis, qui totius orbis potirentur, si iusti uelint esse, hoc est, si aliena restituant, ad casas esse redeundum, et in egestate ac miseriis iacendum.« Tum omissis communibus ad propria ueniebat. »Bonus uir, inquit, si habeat seruum fugitiuum, uel domum insalubrem ac pestilentem, que uitia solus sciat, et ideo proscribat ut uendat, utrumne profitebitur fugitiuum seruum ac pestilentem domum se  uendere, an celabit emptorem? Si profitebitur, bonus  quidem, quia non fallet:  [4Kb] sed tamen stultus iudicabitur, quia uel paruo uendet, uel omnino non uendet. Si celauerit, erit quidem sapiens, quia rei consulet: sed idem malus, quia fallet. Rursus, si reperiat aliquem, qui aurichalcum se putet uendere, cum sit illud aurum, aut plumbum, cum sit argentum: tacebitne, ut id paruo emat, an indicabit, ut magno? Stultum plane uidetur, malle magno.« Unde intelligi uolebat, et eum, qui sit iustus ac bonus, stultum esse, et eum, qui sapiens, malum. Et tamen sine pernicie fieri posse, ut sint homines paupertate contenti. Transcendebat ergo ad maiora, in quibus nemo posset sine periculo uite iustus esse. Dicebat enim: »Nempe iustitia est, hominem non occidere, alienum prorsus non attingere. Quid ergo iustus faciet, si forte naufragium fecerit,  et aliquis imbecillior uiribus tabulam ceperit? Nonne illum tabula deturbabit, ut ipse conscendat, eaque nixus euadat; maxime cum sit nullus medio mari testis? Si sapiens est, faciet; ipsi enim pereundum est, nisi fecerit. Si autem mori maluerit, quam manus inferre alteri, iam iustus ille, sed stultus est, qui uite sue non parcat, dum parcit aliene. Item, si acie suorum fusa, hostes insequi ceperint, et iustus ille nactus fuerit aliquem saucium equo insidentem, eine parcet, ut ipse occidatur, an deiiciet ex equo, ut ipse possit hostem effugere? Quod si fecerit sapiens, sed idem malus; si non fecerit, iustus, sed idem stultus sit necesse est.« Ita ergo iustitiam cum in duas partes diuisisset, alteram ciuilem esse dicens, alteram naturalem, utramque subuertit; quod illa ciuilis,  sapientia sit quidem, sed iustitia non sit, naturalis autem illa, iustitia sit quidem, sed non sit sapientia. Arguta hec plane ac uenenata sunt, et que  Marcus Tullius non potuerit refellere. Nam cum faciat Lelium Furio respondentem, pro iustitiaque dicentem, irrefutata hec tanquam foueam pretergressus est; ut uideatur idem Lelius non naturalem, que in crimen stultitie uenerat, sed illam ciuilem defendisse iustitiam, quam Furius sapientiam quidem esse concesserat, sed iniustam.



CAPUT XuIII. De iustitia, sapientia et stultitia.

Quod ad presentem disputationem pertinebat, ostendi quomodo iustitia similitudinem stultitie gerat; ut appareat non sine causa decipi eos, qui putant, nostre religionis homines stultos esse, qui talia facere  uideantur, qualia ille proposuit. Nunc maius a me exigi sentio; ut ostendam, quare iustitiam Deus stultitie specie conuolutam, ex oculis hominum uoluerit auferre, si prius Furio respondero, quia parum plene respondit Lelius: qui profecto licet sapiens fuerit, ut uocabatur, patrocinari tamen uere iustitie nullo modo poterat, qui caput ipsum fontemque iustitie non tenebat. Nobis autem facilior est ista defensio, quibus celesti beneficio familiaris est ac penitus nota iustitia, quique illam non nomine, sed re, nouimus. Nam Plato et Aristoteles honesta quidem uoluntate iustitiam defendere cupierunt, effecissentque aliquid, si conatus eorum bonos, si eloquentiam, si uirtutem ingenii, diuinarum quoque rerum doctrina iuuisset. Itaque opus illorum inane atque  inutile iacuit; nec cuiquam hominum persuadere potuerunt, ut eorum prescripto uiueret, quia fundamentum a celo disciplina illa non habuit. Nostrum  opus certius sit necesse est, quos  [12Kb] Deus docuit. Illi enim depingebant uerbis, et imaginabantur iustitiam, que in conspectu non erat; nec presentibus exemplis confirmare poterant, que afferebant. Responderi enim posset ab audientibus, non posse ita uiui, sicut illi sua disputatione prescriberent; adeo ut nulli adhuc extiterint, qui id genus uite sequerentur. Nos autem non uerbis modo, sed etiam exemplis ex uero petitis, uera esse que a nobis dicuntur ostendimus. Sensit igitur Carneades, que sit natura iustitie, nisi quod parum alte perspexit, stultitiam non esse: quanquam intelligere mihi uideor, qua mente id fecerit. Non enim uere existimauit eum stultum esse, qui iustus est: sed cum sciret non esse, et rationem tamen cur ita uideretur, non comprehenderet, uoluit  ostendere latere in abdito ueritatem, ut decretum discipline sue tueretur: cuius summa sententia est, Nihil percipi posse.

uideamus ergo, utrumne iustitia fedus aliquod habere cum stultitia possit. Iustus, inquit, si aut equum saucio, aut tabulam naufrago non ademerit, ut ipse animam suam liberet, stultus est. Primum omnium, nego ullo modo fieri posse, ut homini, qui quidem uere iustus sit, eiusmodi casus eueniat; quia iustus neque cuiquam nato inimicus est, neque quidquam omnino appetit alienum. Cur enim nauiget, aut quid petat ex aliena terra, cui sufficit sua? Cur autem belligeret, ac se alienis furoribus misceat, in cuius animo pax cum hominibus perpetua uersetur? Scilicet peregrinis mercibus, aut humano sanguine delectabitur,  qui nec lucrum sciat appetere, cui sufficit uictus; et  non modo ipse cedem facere, sed interesse facientibus, ac spectare ducat nefas. Sed omitto ista; quoniam fieri potest, ut uel inuitus ad hec subeunda cogatur. Adeone ergo iustitiam, o Furi, uel potius, o Carneade, cuius est illa omnis oratio, tam inanem, tam superuacuam, tamque contemptam Deo putas, ut nichil possit, nichilque habeat in sese, quod ad custodiam sui ualeat? Sed uidelicet qui sacramentum hominis ignorant, ideoque ad hanc uitam temporalem referunt omnia, quanta sit uis iustitie, scire non possunt. Nam et cum de uirtute disputant, quamuis intelligant erumnis ac miseriis esse plenissimam, tamen expetendam esse aiunt sua causa; eius enim premia, que sunt eterna et immortalia, nullo modo uident. Sic rebus omnibus ad hanc presentem uitam  relatis, uirtutem plane ad stultitiam redigunt; siquidem tantos huius uite labores frustra et inaniter suscipit. Sed hec alio loco plenius.

Interim de iustitia, ut cepimus, cuius tanta uis est, ut cum oculos in celum sustulerit, a Deo mereatur omnia. Recte igitur Flaccus tantam esse dixit innocentie uim, ut ad tutelam sui non egeat nec armis, nec uiribus, quacumque iter fecerit;

Integer uite sceleris atque purus,
Non eget Mauri iaculis, nec arcu,
Nec uenenatis grauida sagittis,
   Fusce, pharetra:
Siue per Syrtes iter estuosas,
Siue facturus per inhospitalem
Caucasum, uel que loca fabulosus
   Lambit Hydaspes.
Non potest ergo fieri, quin hominem iustum inter  discrimina tempestatum atque bellorum celestis tutela  custodiat; ac non, etiamsi cum parricidis et nocentibus nauiget, aut malis quoque parcatur, ut una iusta et innocens anima liberetur aut certe pereuntibus ceteris sola seruetur. Sed concedamus posse fieri, quod proponit philosophus; quid ergo iustus faciet, si nactus fuerit aut in equo saucium, aut in tabula naufragum?  [4Kb] Non inuitus confiteor, morietur potius, quam occidet. Nec ideo tamen iustitia, quod est singulare hominis bonum, stultitie nomen accipiet. Quid enim melius, quid carius esse homini debet, quam innocentia? que utique tanto perfectior sit necesse est, quanto illam perduxeris ad extremum, morique malueris, ne quid de innocentie ratione minuatur. Stultitia est, inquit, aliene anime parcere cum pernicie sue. Num etiam  pro amicitia perire, stultum iudicabis?

Quid ergo illi familiares Pythagorei laudantur a uobis, quorum alter se tyranno uadem mortis pro altero dedit, alter ad prestitutum tempus, cum iam sponsor eius duceretur, presentiam sui fecit, eumque interuentu suo liberauit? quorum uirtus in tanta gloria non haberetur, quod alter pro amico, alter etiam pro fide mori uoluit, si stulti putarentur. Denique ob hanc ipsam uirtutem tyrannus his gratiam retulit, utrumque seruando, et hominis crudelissimi natura mutata est. Quin etiam deprecatus esse dicitur, ut se tertium in amicitiam reciperent, non utique tanquam stultos, sed tanquam bonos et sapientes uiros. Itaque non uideo, quare cum pro amicitia et fide mori, summa gloria computetur, non etiam  pro innocentia perire, sit homini gloriosum. Ergo stultissimi sunt, qui nobis crimini dant, mori uelle pro Deo, cum ipsi eum, qui pro homine mori uoluit, in celum summis laudibus tollant. Denique ut concludam disputationem, non posse eumdem iustum esse, ac stultum, eumdem sapientem, et iniustum, docet ipsa ratio. Qui enim stultus est, quid sit iustum  ac bonum nescit; et ideo semper peccat. Ducitur enim quasi captiuus a uitiis; nec resistere ullo modo potest, quia caret uirtute, quam nescit. Iustus autem ab omni peccato se abstinet, quod aliter facere non potest, quam si habeat recti prauique notitiam.

Rectum autem discernere a prauo quis potest, nisi sapiens? Ita fit, ut numquam possit esse iustus, qui stultus est, neque sapiens, qui fuerit iniustus. Quod si est uerissimum, manifestum est eum, qui aut naufrago tabulam, aut equum saucio non ademerit, stultum non esse; quia hec facere peccatum est, a quo se sapiens abstinet. uideri tamen et ipse confiteor, per hominum errorem ignorantium cuiusque rei proprietatem. Itaque omnis hec questio non tam argumentis,  quam definitione dissoluitur. Stultitia igitur est in factis dictisque, per ignorantiam recti ac boni, erratio. Ergo stultus non est, qui ne sibi quidem parcit, dum ne noceat alteri, quod est malum. Quod quidem nobis et ratio, et ueritas ipsa prescribit. In omnibus enim uidemus animalibus, quia sapientia carent, conciliatricem sui esse naturam. Nocent igitur aliis, ut sibi prosint; nesciunt enim quia malum est, nocere. Homo uero, qui scientiam boni ac mali habet, abstinet se a nocendo, etiam cum incommodo suo, quod animal irrationale facere non potest; et ideo inter summas hominis uirtutes innocentia numeratur. Quibus rebus apparet sapientissimum esse, qui mauult perire ne noceat; ut id officium, quo a mutis discernitur, seruet. Nam qui uendentis errorem  non redarguit, ut aurum paruo emat, aut qui non profitetur fugitiuum seruum, uel pestilentem se domum uendere, lucro et commodo suo consulens, non est ille sapiens, ut Carneades uideri uolebat, sed callidus et astutus. Calliditas autem et astutia in mutis quoque animalibus sunt, uel cum insidiantur aliis et dolo capiunt ut deuorent, uel cum insidias aliorum  uario genere deludunt. Sapientia uero in hominem solum cadit. Sapientia est enim intelligentia uel ad bonum rectumque faciendum, uel ad abstinentiam  [3Kb] dictorum factorumque improborum. Lucro autem nunquam sapiens studet, quia bona hec terrena contemnit; nec quemquam falli patitur, quia boni uiri officium est, errores hominum corrigere, eosque in uiam reducere. Siquidem socialis est hominis ac benefica natura, quo solo cognationem cum Deo habet.



CAPUT XIX. De uirtute, et Christianorum cruciatibus; ac de iure patris et domini.

 Sed nimirum hec causa efficit, ut stultus esse uideatur, qui egere aut mori malit, quam noceat, uel eripiat aliquid alteri, quod hominem morte deleri putant. Ex qua persuasione omnes tum uulgi, tum etiam philosophorum nascuntur errores. Si enim post mortem nichil sumus, profecto stultissimi est hominis non huic uite consulere, ut sit quam diutina et commodis omnibus plena. Quod qui faciet, a iustitie regula discedat necesse est. Si autem superest homini uita melior et longior, quod et philosophorum magnorum argumentis, et uatum responsis, et prophetarum diuinis uocibus discimus; hanc presentem cum suis bonis contemnere, sapientis est, cuius omnis iactura immortalitate pensatur. Apud Ciceronem idem ille iustitie defensor Lelius. »uult, inquit, plane uirtus  honorem; nec est uirtutis ulla alia merces.« Est plane, et quidem uirtute dignissima, quam tu, Leli, nunquam poteras suspicari; nichil enim diuinarum noueras litterarum. Quam tamen illa, inquit, accipit facile, exigit non acerbe. Erras uehementer, si putas ab homine premium solui posse uirtuti, cum ipse alio loco uerissime dixeris: »Huic tu uiro quas diuitias  obiicies? que imperia? que regna? qui ista putat humana, sua bona diuina iudicat?« Quis ergo te sapientem, Leli, putet, cum ipse tibi loquare contraria? et paulo post uirtuti adimas, que dedisti? Sed uidelicet ignorantia ueri facit incertam labantemque sententiam.

Deinde quid adiungis? »Sed si aut ingrati uniuersi, aut inuidi multi, aut inimici potentes suis uirtutem premiis spoliant.« O quam fragilem, quam inanem uirtutem induxisti, si spoliari premio suo potest! Que si bona sua diuina iudicat, ut aiebas, qui possunt existere tam ingrati, tam inuidi, tam potentes, qui uirtutem spoliare ualeant iis bonis, que fuerint in eam collata diuinitus? »Ne illa se, inquit, multis solatiis oblectat; maximeque suo decore seipsa  sustentat.« Quibus solatiis? quo decore? cum in crimen sepe ueniat, et in penam decor ille uertatur. Quid enim, si ut Furius dicebat, »rapiatur, uexetur, exterminetur; egeat, auferantur ei manus, effodiantur oculi, damnetur, uinciatur, uratur, miseris etiam modis necetur,« perdetne suum premium uirtus? An potius peribit ipsa? Minime. Sed et mercedem suam Deo iudice accipiet, et uiuet, et semper uigebit. Que si tollas, nichil potest in uita hominum tam inutile, tam stultum uideri esse, quam uirtus; cuius naturalis bonitas et honestas docere nos potest, animam non esse mortalem, diuinumque illi a Deo premium constitutum. Sed idcirco uirtutem ipsam Deus sub persona stultitie uoluit esse celatam, ut mysterium ueritatis ac religionis sue esset arcanum; ut has religiones,  sapientiamque terrenam extollentem se altius, sibique multum placentem, uanitatis errorisque damnaret; ut proposita denique difficultate, angustissimus trames ad immortalitatis premium sublime perduceret.

Docui, ut opinor, cur populus noster apud stultos stultus habeatur. Nam cruciari atque interfici malle, quam  thura tribus digitis comprehensa in focum iactare,  [4Kb] tam ineptum uidetur, quam in periculo uite, alterius animam magis curare quam suam. Nesciunt enim quantum sit nefas adorare aliud preterquam Deum, qui condidit celum atque terram; qui humanum genus finxit, inspirauit, luce donauit. Quod si seruorum nequissimus habetur, qui dominum suum fuga deserit, isque uerberibus, et uinculis, et ergastulo, et cruce, et omni malo dignissimus iudicatur; et si filius eodem modo perditus atque impius existimatur qui patrem suum derelinquit, ne illi obsequatur, ob eamque causam dignus putatur, qui sit exheres, et cuius nomen in perpetuum de familia deleatur: quanto magis qui Deum deserit, in quem duo uocabula domini et patris eque ueneranda conueniunt? Nam  ille, qui seruum pretio comparat, quid in eum beneficii confert, preter alimenta, que illi utilitatis sue gratia subministrat? Et qui filium generat, non habet in potestate ut concipiatur, ut nascatur, ut uiuat. Unde apparet non esse illum patrem, sed tantummodo generandi ministrum. Quibus ergo suppliciis dignus est desertor eius, qui et dominus uerus, et pater est, nisi que Deus ipse constituit? qui spiritibus iniustis eternum parauit ignem; quod ipse per uates suos impiis ac rebellibus comminatur.



CAPUT XX. De uanitate et sceleribus impiarum religionum, et Christianorum cruciatibus.

 Discant igitur, et suarum et alienarum interfectores animarum, quam inexpiabile facinus admittant: primum, quod seipsos iugulant perditissimis demonibus seruiendo, quos Deus in eterna supplicia  damnauit: deinde, quod nec ab aliis Deum coli patiuntur, sed auertere homines ad mortifera sacra contendunt; nitunturque summa diligentia, ne qua sit anima incolumis in terra, que saluo statu suo spectet in celum. Quid aliud dicam quam miseros, qui predonum suorum instigationibus parent, quos deos esse opinantur? quorum neque conditionem, neque originem, neque nomina, neque rationem sciunt: sed inherentes persuasioni uulgari, libenter errant, et stultitie sue fauent. A quibus si persuasionis eius rationem requiras, nullam possint reddere: sed ad maiorum iudicia confugiant, quod illi sapientes fuerint, illi probauerint, illi scierint, quid esset optimum; seque ipsos sensibus spoliant, ratione abdicant, dum alienis erroribus credunt. Sic impliciti rerum omnium ignorantia, nec  se, nec deos suos norunt. Atque utinam soli errare, soli desipere uellent! Alios etiam in consortium mali sui rapiunt, quasi habituri solatium de perditione multorum. Sed hec ipsa ignoratio efficit, ut in persequendis sapientibus tam mali sint, fingantque se illis consulere, illos ad bonam mentem uelle reuocare.

Num igitur hoc sermone, aut aliqua ratione reddita facere nituntur? Minime; sed ui atque tormentis. O mira, et ceca dementia! In iis putatur mala mens esse, qui fidem seruare conantur; in carnificibus autem bona. In iisne mala mens est, qui contra ius humanitatis, contra fas omne lacerantur? an potius in iis qui ea faciunt in corporibus innocentum, que nec seuissimi latrones, nec iratissimi hostes, nec  immanissimi barbari aliquando fecerunt? Adeone etiam sibi mentiuntur, ut uicissim boni ac mali nomina transferant et immutent? Quid ergo non diem, noctem uocant? solem, tenebras? Alioquin eadem  impudentia est,  [6Kb] bonis malorum nomen imponere; sapientibus, stultorum; iustis, impiorum: quinimo, si qua illis fiducia est, uel in philosophia, uel in eloquentia, arment se, ac refellant hec nostra, si possunt: congrediantur cominus, et singula queque discutiant. Decet eos suscipere defensionem deorum suorum, ne, si nostra inualuerint , cum delubris ac ludibriis suis deserantur. Et quoniam ui nichil possunt  ratione potius et hortamentis agant.

Procedant in medium pontifices, seu minores, seu maximi; flamines, augures, item reges sacrificuli, quique sunt sacerdotes et antistites religionum. Conuocent nos ad concionem: cohortentur ad suscipiendos  cultus deorum; persuadeant multos esse quorum numine ac prouidentia regantur omnia: ostendant origines et initia sacrorum ac deorum, quomodo sint mortalibus tradita; qui fons, que ratio sit, explicent; proferant, que merces in cultu, que pena in contemptu maneat, quare ab hominibus coli se uelint, quid illis, si beati sunt, humana pietas conferat. Que omnia non asseueratione propria , sed diuinis  aliquibus testimoniis confirment; sicuti nos facimus. Non est opus ui et iniuria, quia religio cogi non potest: uerbis potius quam uerberibus res agenda est, ut sit uoluntas. Distringant aciem ingeniorum suorum: si ratio eorum uera est, afferatur. Parati sumus audire, si doceant: tacentibus certe nichil credimus; sicut ne seuientibus quidem cedimus. Imitentur nos, et rationem rei totius exponant. Nos enim non illicimus, ut ipsi obiectant: sed docemus, probamus, ostendimus. Itaque nemo a nobis retinetur inuitus; inutilis est enim Deo, qui deuotione ac fide caret. Et tamen nemo discedit, ipsa ueritate retinente. Doceant isti hoc modo, si qua illis fiducia ueritatis est, loquantur: hiscant, audeant  disputare nobiscum aliquid eiusmodi; iam profecto  ab aniculis quas contemnunt, et a pueris nostratibus error illorum ac stultitia ridebitur. Cum enim sint peritisssimi, deorumque progeniem, et res gestas, et imperia, et interitus et sepulchra de libris nouerint; ipsosque ritus, quibus sunt initiati, uel ex rebus gestis hominum, uel ex casibus, uel etiam ex mortibus natos sciant: incredibilis dementia est, deos putare, quos fuisse mortales negare non audeant; uel si tam impudentes fuerint ut negent, sue illos ac  suorum littere coarguant,  [6Kb] ipsa denique illos sacrorum initia conuincant. Sciant igitur uel ex hoc ipso, quantum intersit inter uerum et falsum, quando ipsi, cum sint eloquentes, persuadere non possunt; imperiti ac rudes possunt, quia res ipsa et ueritas loquitur.

Quid ergo seuiunt? ut stultitiam suam, dum minuere uolunt, augeant. Longe diuersa sunt carnificina et pietas; nec potest aut ueritas cum ui, aut iustitia cum crudelitate coniungi. Sed merito non audent de rebus quidquam docere diuinis, ne et a nostris derideantur, et a suis deserantur. Nam fere uulgus, cui simplex incorruptumque iudicium est, si mysteria illa cognoscat in memoriam mortuorum constituta, damnabit; aliudque uerius, quod colat, queret.

Hinc fida silentia sacris
 instituta sunt ab hominibus callidis, ut nesciat populus quid colat. Cum autem nos in eorum doctrinis uersemur, cur nobis aut non credunt, qui utrumque nouimus; aut inuident, quia falsis uera pretulimus? Sed defendenda sunt, inquiunt, suscepta publice sacra. O quam honesta uoluntate miseri errant! Sentiunt enim, nichil esse in rebus humanis religione prestantius, eamque summa ui oportere defendi: sed ut in ipsa religione, sic in defensionis genere falluntur.  Defendenda enim religio est, non occidendo, sed moriendo; non seuitia, sed patientia; non scelere, sed fide: illa enim malorum sunt, hec bonorum. Et necesse est, bonum in religione uersari, non malum. Nam si sanguine, si tormentis, si malo religionem defendere uelis, iam non defendetur illa, sed polluetur, atque uiolabitur. Nihil est enim tam uoluntarium, quam religio, in qua si animus sacrificantis auersus est, iam sublata, iam nulla est. Recta igitur ratio est, ut religionem patientia uel morte defendas: in qua fides conseruata, et ipsi Deo grata est, et religioni addit auctoritatem. Nam si is, qui in hac terrestri militia regi suo fidem seruat in aliquo egregio facinore, si postea uixerit, acceptior fit et carior, si perierit, summam consequitur gloriam, quod pro duce suo  mortem occubuerit: quanto magis imperatori omnium Deo fides seruanda est, qui non tantum uiuentibus, sed etiam mortuis premium potest uirtutis exsoluere? Igitur Dei cultus, quoniam militia celestis est, deuotionem maximam fidemque desiderat. Quomodo enim Deus aut amabit colentem, si ipse non ametur ab eo; aut quomodo prestabit precanti quidquid orauerit, cum ad precandum neque ex animo, neque obseruanter accedat? Isti autem, cum ad sacrificandum  ueniunt, nichil intimum, nichil proprium diis suis offerunt; non integritatem mentis, non reuerentiam, non timorem. Peractis itaque sacrificiis inanibus, omnem religionem in templo, et cum templo,  [5Kb] sicut inuenerant, relinquunt; nichilque secum ex ea neque afferunt, neque referunt. Inde est, quod eiusmodi religiones neque bonos facere possunt, neque firme atque immutabiles esse.

Traducuntur itaque ab his homines facile, quia nichil ibi ad uitam, nichil ad sapientiam, nichil ad fidem discitur. Que est enim superstitio illorum deorum? que uis? que disciplina? que origo? que ratio? quod fundamentum? que substantia? quo tendit? aut quid pollicetur, ut ab homine possit fideliter seruari, fortiterque defendi? In qua nichil aliud uideo, quam ritum  ad solos digitos pertinentem. Nostra uero religio eo firma est, et solida, et immutabilis, quia iustitiam docet, quia nobiscum semper est, quia tota in animo colentis est, quia mentem ipsam pro sacrificio habet. Illic nichil exigitur aliud, quam sanguis pecudum, et fumus, et inepta libatio: hic, bona mens, purum pectus, innocens uita. Illuc ueniunt sine delectu adultere impudice, lene procaces, obscene meretrices; ueniunt gladiatores, latrones, fures, uenefici, et precantur nichil aliud, quam ut scelera impune committant. Quid enim latro sacrificans, aut gladiator roget, nisi ut occidant? Quid uenenarius, nisi ut fallat? Quid meretrix, nisi ut plurimum peccet?  Quid adultera, nisi ut mortem uiri optet, aut ut sua impudicitia celetur? Quid lena, nisi ut multos bonis exuat? Quid fur, nisi ut plura compilet? Hic uero etiam leui communique peccato locus est nullus. Et si quis ad sacrificium non integra conscientia uenerit, audit que illi Deus comminetur, ille qui latebras cordis uidet, qui peccatis semper infestus est, qui exigit iustitiam, qui fidem poscit. Quis hic male menti, aut male preci locus est? At illi infelices, nec ex sceleribus suis intelligunt quam malum sit, quod colunt, quandoquidem flagitiis omnibus inquinati, ueniunt ad precandum; et se pie sacrificare opinantur, si cutem lauerint: tanquam libidines intra pectus inclusas ulli amnes abluant, aut ulla maria purificent. Quanto satius est mentem potius eluere,  que malis cupiditatibus sordidatur; et uno uirtutis ac fidei lauacro uniuersa uitia depellere? Quod qui fecerit, quamlibet inquinatum ac sordidum corpus gerat, satis purus est.



CAPUT XXI. De cultu deorum et Dei ueri; atque de bestiis quas coluerunt Aegyptii.

Isti autem, quia nesciunt, uel quid, uel quomodo sit colendum, ceci et imprudentes in contrarium cadunt. Adorant itaque hostes suos: latrones et interfectores suos uictimis placant; et animas suas cum thure ipso cremandas aris detestabilibus imponunt. Irascuntur  etiam miseri, quod non similes  [18Kb] alii pereant, incredibili mentium cecitate. Quid enim uideant, qui solem non uident? Quasi uero si dii essent, indigerent hominum auxilio, aduersus contemptores suos. Quid ergo nobis irascuntur, si illi nichil possunt? nisi, quod ipsi deos suos destruunt, de quorum potestate diffidunt, magis irreligiosi quam qui omnino non colunt. Cicero in suis Legibus, cum caste ad sacrificia preciperet accedere, »Pietatem, inquit, adhibento; opes amouento: qui secus facit, Deus ipse uindex erit. »Recte hoc quidem. Neque enim fas est desperare de Deo, quem ideo colas, quia potentem putes. Nam quomodo uindicare iniuriam colentis se potest, si suam non potest? Libet igitur, ex his querere, cui potissimum prestare se putent, cogendo inuitos  ad sacrificium. Ipsisne, quos cogunt? at non est beneficium, quod ingeritur recusanti. Sed consulendum est etiam nolentibus, quando quid sit bonum, nesciunt. Cur ergo tam crudeliter uexant, cruciant, debilitant, si saluos uolunt? aut unde pietas tam impia, ut eos miseris modis aut perdant, aut inutiles faciant, quibus uelint esse consultum? An uero diis prestant? at non est sacrificium, quod exprimitur  inuito. Nisi enim sponte atque ex animo fiat, execratio est; cum homines proscriptione, iniuriis, carcere, tormentis adacti faciunt. Si dii sunt isti, qui sic coluntur, uel propter hoc solum colendi non sunt, quod sic coli uolunt; digni scilicet detestatione hominum, quibus cum lacrymis, cum gemitu, cum sanguine de membris omnibus fluente libatur.

At nos contra non expetimus, ut Deum nostrum, qui est omnium, uelit, nolit, colat aliquis inuitus; nec, si non coluerit, irascimur. Confidimus enim maiestati eius, qui tam contemptum sui possit ulcisci, quam etiam seruorum suorum labores et iniurias. Et ideo cum tam nefanda perpetimur, ne uerbo quidem reluctamur: sed Deo remittimus ultionem; non ut ii faciunt, qui defensores deorum suorum uideri  uolunt, et seuiunt efferate aduersus non colentes. Ex quo intelligi datur, quam non sit bonum deos colere; quoniam bono potius adducendi homines ad bonum fuerant, non malo. Sed quia illud malum est, etiam officium eius bono caret. At enim puniendi sunt qui destruunt religiones. Num peius nos destruimus, quam natio Aegyptiorum, qui turpissimas bestiarum ac pecudum figuras colunt,  [90Kb]  quedam etiam pudenda dictu tanquam deos adorant? Num peius quam iidem ipsi? qui, cum deos colere se dicant, tamen eos publice turpiterque derident; de quibus etiam mimos agi cum risu et uoluptate patiuntur. Qualis hec religio aut quanta maiestas putanda, que adoratur in templis, illuditur in theatris? Et qui hec fecerint non penas uiolati numinis pendunt, sed honorati etiam laudatique discedunt. Num  peius nos destruimus, quam quidam philosophi, qui omnino nullos deos esse aiunt: sed omnia sua sponte esse nata, omnia fortuitu fieri que geruntur? Num peius quam Epicurei, qui esse quidem deos, sed curare quidquam negant; neque irasci eos, neque gratia commoueri? Quibus dictis utique persuadent, colendos omnino non esse; siquidem nec colentes respiciunt, neque non colentibus irascuntur. Preterea  cum contra metus  [4Kb] disserunt, nichil aliud efficere conantur, quam ut nemo deos timeat. Et hec tamen ab hominibus et audiuntur libenter, et disseruntur impune.



CAPUT XXII. De furore demonum in Christianos, et errore infidelium.

Non ergo ideo aduersus nos insaniunt, quia dii non coluntur a nobis: sed quia ueritas penes nos est, que  odium parit. Quid igitur existimabimus, nisi nescire illos quid patiantur? Pergitur enim ceco et irrationabili furore; quem nos uidemus, illi nesciunt. Non enim ipsi homines persequuntur, qui causam cur irascantur innocentibus non  habent: sed illi spiritus contaminati ac perditi, quibus ueritas et nota est, et inuisa, insinuant se mentibus eorum, et instigant nescios in furorem. Hi enim quamdiu pax est in populo Dei, fugitant iustos, et pauent; et cum corpora hominum occupant, animasque diuexant, adiurantur ab his, et nomine Dei ueri fugantur. Quo audito tremunt, exclamant, et uri se uerberarique testantur; et interroganti, qui sint quando uenerint, quomodo in hominem irrepserint, confitentur. Sic extorti et excruciati uirtute diuini nominis, exsolantur. Propter hec uerbera et minas, sanctos et iustos uiros semper oderunt. Et quia per se nocere his nichil possunt, publicis eos odiis persequuntur, quos sibi graues sentiunt; exercentque seuitiam quam uiolentissime possunt, ut aut eorum  fidem minuant per dolorem, aut, si id efficere non  quiuerint, auferant omnino de terra, ne sint qui possint eorum nequitiam cercere. Non me fugit quid responderi e contrario possit. Cur ergo Deus ille singularis, ille magnus, quem rerum potentem, quem dominum omnium confiteris, hec fieri patitur; nec cultores suos aut uindicat, aut tuetur? Cur denique qui eum non colunt, et opulenti, et potentes, et beati sunt, et honoribus regnoque potiuntur; eosque ipsos ditioni sue ac potestati subiectos habent?

Reddenda et huius rei ratio est, ne quid remaneat erroris. Nam in primis hec causa est cur existimetur religio Dei uim non habere, quod inducuntur homines specie terrenorum ac presentium bonorum, que ad curam mentis nullo modo pertinent: quibus quia carere iustos uident, et affluere iniustos, et Dei cultum  inanem arbitrantur, in quo inesse illa non cernunt, et deorum ritus estimant ueros, quoniam cultores eorum, et diuitiis, et honoribus, et regnis fruantur. uerum ii qui sunt in hac existimatione, non perspiciunt altius uim rationemque hominis; que tota non in corpore, sed in mente est. Nihil enim uident amplius, quam uidetur, corpus scilicet; quod, quia oculis manuque tractabile est, imbecillum, fragile, mortale est; cuius sunt illa omnia bona, que cupiditati, ac miraculo sunt, opes, honores, imperia, quoniam corpori afferunt uoluptates; et ideo tam caduca sunt quam corpus ipsum. Animus uero, in quo solo est homo, quoniam subiectus oculis non est, nec bona eius inspici possunt, que in sola uirtute sunt posita; et ideo tam stabilis, et constans, et perpetuus sit necesse  est, sicut ipsa uirtus, in qua est animi bonum.



 CAPUT XXIII. De iustitia et patientia Christianorum.

Longum est uniuersas uirtutis species  [6Kb] promere, ut de singulis doceam quam necesse sit sapientem ac iustum uirum longe ab illis bonis abhorrere; quibus quia fruuntur iniusti, deorum cultus ueri et efficaces esse creduntur. Quod ad presentem pertinet questionem, satis est si ex una uirtute id probemus quod intendimus. Nempe magna et precipua uirtus est patientia, quam pariter et uulgi uoces publice, et philosophi, et oratores summis laudibus celebrant. Quod si negari non potest quin summa sit uirtus, necesse est iustum et sapientem uirum in potestate  esse hominis iniusti, ut capiat patientiam. Patientia est enim malorum que aut inferuntur, aut accidunt, cum equanimitate perlatio. Ergo iustus ac sapiens, quia uirtutem capit, habet in se patientiam; qua carebit omnino, si nichil patietur aduersi. Contra, qui in rebus prosperis agit, impatiens est, et uirtute maxima caret. Impatientem dico, quia nichil patitur. Innocentiam quoque seruare non potest, que et ipsa iusto et sapienti uiro propria uirtus est. Sed et nocet sepe, et concupiscit aliena, et rapit, que cupierit, per iniuriam; quia uirtutis expers, uitio peccatoque subiectus est, et fragilitatis oblitus, animo insolenter elato tumet.

Inde iniusti, ac Deum nescientes, et diuitiis, et  potentia, et honoribus florent. Hec enim cuncta iniustitie  premia sunt; quia et perpetua esse non possunt, et per cupiditatem uiolentiamque queruntur. Iustus uero ac sapiens, quia illa omnia humana  sua bona, diuina iudicat, nec alienum quidquam concupiscit, ne quem contra ius humanitatis ledat omnino, nec ullam potentiam honoremue desiderat, ne cui faciat iniuriam. Scit enim cunctos ab eodem Deo, et eadem conditione generatos, iure fraternitatis esse coniunctos. Sed et suo contentus, et paruo, quia fragilitatis sue memor, non amplius querit, quam unde uitam sustentet; et ex eo ipso, quod habuerit, impertit etiam non habenti, quia pius est: pietas autem summa uirtus est. Eo accedit, quod uoluptates caducas uitiosasque contemnit, quarum causa opes  appetuntur; quoniam continens est, ac libidinum uictor. Idem nichil tumoris atque insolentie gerens, non extollit se altius, nec erigit superbum caput: sed placidus, et concors et comis, et planus est, quia conditionem suam nouit. Cum ergo iniuriam nulli faciat, nec aliena cupiat, nec sua quoque, si ui auferantur, defendat: cum sciat etiam illatam iniuriam moderate ferre, quia uirtute preditus est: necesse est iustum hominem subiectum esse iniusto, et contumeliis affici ab insipiente sapientem, ut et ille peccet, quia iniustus est, et hic in seruitutem abeat, quia iustus est.

Si quis autem uolet scire plenius, cur malos et iniustos Deus potentes, beatos et diuites fieri sinat;  pios contra, humiles, miseros, inopes esse patiatur:  sumat eum Senece librum cui titulus est: Quare bonis uiris  [5Kb] multa mala accidant, cum sit prouidentia; in quo ille multa, non plane imperitia seculari, sed sapienter ac pene diuinitus elocutus est. »Deus, inquit, homines pro liberis habet: sed corruptos et uitiosos luxuriose ac delicate patitur uiuere, quia non putat emendatione sua dignos. Bonos autem, quos diligit, castigat sepius, et assiduis laboribus ad usum uirtutis exercet; nec eos caducis ac mortalibus bonis corrumpi ac deprauari sinit.« Unde nemini mirum debet uideri, si pro nostris sepe delictis castigamur a Deo. Imo uero, cum uexamur ac premimur, tum maxime gratias agimus indulgentissimo patri; quod corruptelam nostram non patitur longius procedere, sed plagis ac uerberibus emendat. Ex quo intelligimus  esse nos Deo cure; quoniam, cum peccamus, irascitur. Nam cum posset populo suo, et opes, et regna largiri, sicut dederat ante Iudeis, quorum nos successores ac posteri sumus; idcirco enim uoluit sub aliena ditione atque imperio degere, ne rerum prosperarum felicitate corruptus, in luxuriam laberetur, ac Dei precepta contemneret, sicut illi maiores nostri, qui sepe terrenis ac fragilibus his bonis eneruati, aberrarunt a disciplina, et legis uincula  ruperunt. Prouidit ergo, quatenus cultoribus suis prestaret quietem, si mandata seruassent, et tamen eos emendaret, si preceptis non obtemperassent. Itaque ne tam corrumperentur otio, quam patres eorum licentia, premi eos uoluit ab iis, in quorum manibus eos collocauit, ut et labantes confirmet, et corruptos ad fortitudinem reparet, et fidos experiatur ac tentet. Quomodo enim potest imperator militum suorum probare uirtutem, nisi habuerit hostem? Et illi tamen aduersarius exurgit inuito, et quia mortalis est, et uinci potest. Deo autem quia repugnari non potest, ipse aduersarios nomini suo excitat, non qui contra ipsum Deum pugnent, sed contra milites eius, ut deuotionem ac fidem suorum uel probet, uel corroboret, donec pressure uerberibus  diffluentem colligat disciplinam.

Est et alia causa cur aduersum nos persecutiones fieri sinat, ut Dei populus augeatur. Nec est difficile monstrare cur aut quomodo id fiat. Primum, fugantur a deorum cultibus plurimi, odio crudelitatis. Qui enim talia sacrificia non horreant? Deinde placet quibusdam uirtus ac fides ipsa. Nonnulli suspicantur, deorum cultum non sine causa malum putari a tam multis hominibus, ut emori malint quam id facere,  quod alii faciunt, ut uiuant. Aliquis cupit scire  [4Kb] quodnam sit illud bonum, quod ad mortem usque defenditur; quod omnibus, que in hac uita iucunda sunt et chara, prefertur; a quo, nec bonorum, nec lucis amissio, nec dolor corporis, nec uiscerum cruciamenta deterrent. ualent hec plurimum. Sed ille maxime cause nostrorum numerum semper auxerunt. Audit circumstans populus inter ipsa tormenta dicentes, non sacrificare se lapidibus humana manu factis, sed Deo uiuo, qui sit in celo. Multi hoc uerum esse intelligunt, et in pectus admittunt. Deinde, ut fieri solet in rebus incertis, dum inter se inuicem querunt, que sit huius perseuerantie causa, multa que ad religionem pertinent, diuulgata ac per rumorem uicissim aucupata discuntur, que quia bona sunt,  placeant necesse est. Preterea, ultio consecuta, sicut semper accidit, ad credendum uehementer impellit. Ne hec quidem leuis causa est, quod immundi demonum spiritus, accepta licentia, multorum se corporibus immergunt; quibus postea eiectis, omnes qui resanati fuerint, adhereant religioni, cuius potentiam senserunt. He tot cause in unum collate magnam Deo multitudinem mirabiliter acquirunt.



 CAPUT XXIu. De ultione diuina in Christianorum tortores.

Quidquid ergo aduersum nos mali principes moliuntur, fieri ipse permittit. Et tamen iniustissimi persecutores, quibus Dei nomen contumelie ac ludibrio fuit, non se putent impune laturos, quia indignationis aduersus nos eius quasi ministri fuerunt. Punientur enim iudicio Dei, qui, accepta potestate, supra humanum modum fuerint abusi, et insultauerint etiam Deo superbius, eiusque nomen eternum uestigiis suis subiecerint impie nefarieque calcandum. Propterea uindicaturum se in eos celeriter pollicetur, et exterminaturum bestias malas de terra. Sed idem, quamuis populi sui uexationes et hic in presenti soleat uindicare; tamen iubet nos expectare patienter illum celestis iudicii  diem, quo ipse pro suis quemque meritis aut honoret, aut puniat. Quapropter non sperent sacrilege anime contemptos et inultos fore, quos sic obterunt. ueniet, ueniet rabiosis et uoracibus lupis merces sua, qui iustas et simplices animas, nullis facinoribus admissis, excruciauerunt. Nos tantummodo laboremus, ut ab hominibus nichil aliud in nobis, nisi sola iustitia puniatur. Demus operam totis uiribus, ut mereamur a Deo simul, et ultionem passionis, et premium.



[LIBER SEXTUS LACTANTII.]





ANALYSIS LIBRI SEXTI, DE uERO CULTU.

De agnitione Dei dictum est hactenus: docebo nunc, quo ritu, quoue sacrificio Deum coli oporteat.

Cultus Dei uel falsus est, uel uerus. Falsus est paganorum, qui quidquid aspectu rarum, quidquid opere  aut odore pretiosum est, id gratum esse diis suis iudicant .

Itaque mactant iis pingues hostias, quasi esurientibus; profundunt uina, tanquam sitientibus; accendunt lumina, uelut in tenebris agentibus.

uerus cultus est in quo mens colentis se ipsam Deo immaculatam uictimam sistit: de quo nunc ita agendum ut, manentibus preceptis philosophorum de probitate, superstruamus precepta pietatis et iustitie .

Ut autem cultus, ita uia quoque duplex est, per quam humanam uitam progredi necesse est: una que in celum ferat, altera que ad inferos deprimat.

Philosophi alteram uirtutum esse uoluerunt, alteram uitiorum; et illam quidem primo aditu arduam, in summo uero amenam; hanc contra primo ingressu amenam, in reliquo spatio confragosam. Sapienter hec quidem: sed si uirtutum formas, sed si uirtutum terminos nouissent.

Pete hoc biuium apud inferos esse uoluerunt: qui  in eo falluntur, quod eas uias mortuis proposuerunt.

Nos igitur rectius duas illas uias celi et inferorum esse dicimus; quia iustis immortalitas, iniustis pena eterna proposita est. Que et causa est cur has uias longe aliter nos, quam philosophi, explicemus .

Una igitur uirtutis uia est, que fert ad celum, difficilis et cliuosa. In hac posuit iustitiam, temperantiam, patientiam, fidem, ceterasque uirtutes: sed simul cum his paupertatem, ignominiam, laborem, etc.

Una est et sinistra uia, que ad orcum mittit: cuius figura plana, et patens, et omni genere florum delectabilis esse uidetur. In hac opulentia, honor, quies, uoluptas, illecebre omnes sunt posite; sed cum his pariter iniustitia, crudelitas, superbia, perfidia, libido, ceteraque uitia.

Illam si quis patienter triuerit, corona uirtutis, immortalitate nimirum donatur: hac si quis ierit, ad inferos deiicitur. In illa monstrantur temporalia prius mala cum eternis bonis: in hac temporalia prius bona cum eternis malis.

Prestat igitur perpetuis bonis mala breuia pensare,  quam pro breuibus et caducis bonis mala perpetua sustinere. Laboramus in hoc seculo, et cum hostibus nostris decertamus, ut postmodum simus in otio: magno labore ea nobis paramus, que perire rursum possunt. Decertandum igitur est aduersus hostem nostrum spiritualem: recusandus labor nullus, quo id acquiramus, quod nullo modo potest amitti; presertim cum uelit Deus nos expeditos in acie semper stare, et hostis noster uariis nos artibus captet, pro cuiusque natura et moribus seuiens.

uiam porro uirtutis quesiuerunt quidem philosophi, non autem inuenerunt; quippe qui nec uirtutem definire, nec quid sit bonum et malum intelligere potuerunt.

Lucilius uirtutem definiit boni et mali scientia; falso, scientia enim non potest esse uirtus, quia non est intus in nobis, sed ad nos extrinsecus uenit, et potest esse sine uirtute, sicut in plurimis philosophorum fuit.

Horatius uirtutem fuga uitiorum descripsit: inepte, quod eam contraria terminauit .

 Nescierunt quid sit bonum et malum, quia nec Deum bonorum, nec aduersarium humani generis malorum auctorem sciuerunt. Et quod consequens est, ad hanc breuem uitam finem bonorum retulerunt; quod patet ex Lucilio, qui uirtutem in iis rebus querendis statuit, in quarum contemptu uis uirtutis apparet, quique uirtutem putat fines patrie propagare, que propagatio cum summa est iniustitia coniuncta. Et fatetur Cicero ipse Romanos ueri iuris, germaneque iustitie solidam et expressam effigiem nullam tenere .

Fuerunt quidem sapientes nonnulli habiti et nominati:  sed et isti similitudinem duntaxat, speciemque sapientium gesserunt. Ut enim uia sapientie habet aliquid simile stultitie, ita uia uitiorum, cum tota sit stultitia, habet aliquid simile sapientie, quod arripiunt ii, qui stultitiam publicam intelligunt. Et he sunt artes diaboli, qui ostensa hominibus specie ueri et boni, uariis semitis eos ad eamdem mortem ducit .

Causa cur non inuenerint uiam ueritatis et uirtutis philosophi, est, quia eam in terra, ubi apparere non potest, quesiuerunt. Nobis autem lex Dei reuelata est, que perinde ut stelle nautis noctu, nobis prelucet ad uiam sapientie.

Lex illa est recta ratio, nature congruens, diffusa in omnes, constans, sempiterna: que uocet ad officium: iubendo, uetando, a fraude deterreat: quemadmodum preclare Cicero eam depinxit, lib. III de Republica.

Legis huius capita quedam sunt primaria, quedam secundaria. Primaria duo sunt: unum de pietate, alterum de humanitate .

 Pietas est Deum nosse et colere: cuius Dei ignorantia facit, ut diis alienis homo seruiat; ut gentis sue leges tanquam uerum ius amplectatur, quas non iustitia, sed utilitas reperit; utque adeo omnes uirtutes Ethnicorum sint instar corporis, quod est sine capite.

Impius igitur est, quisquis Deum non agnouerit; omnesque uirtutes eius in illa mortifera uia reperiuntur, que est tota tenebrarum. Idem insanus est qui dempta spe immortalitatis, quam Deus pollicetur in sua religione uersantibus, uirtutem propter se expetit, et omnis generis pericula subit.

Contra sapiens est qui Deum nouit, et debita pietate prosequitur .

Humanitatis est uirtus, que nos coniungit cum homine; que eadem et misericordia dicitur. Hec dignissima homine est; quia ab uno homine omnes orimur, ideoque consanguinei sumus: quia item Deus precipit, inimicitias per nos nunquam faciendas, semper esse tollendas; denique quia ab uno Deo omnes inspirati et animati sumus.

Contrarium humanitatis aduersum est feritas, siue immanitas belluina, que contra ius humanitatis  spoliat, cruciat, occidit, exterminat homines.

Errant igitur philosophi qui misericordiam de homine sustulerunt; primumque sibi ipsi contradicunt, qui societatis humane communionem docent esse retinendam, et tamen humanitatem ipsam ab homine excludunt. Deinde aut hac de causa sunt homines congregati, ut mutuis auxiliis imbecillitatem suam tuerentur, aut humanitatis ipsius causa. Si prius uerum, succurrendum est igitur homini qui egeat auxilio. Sin posterius, homo certe hominem debet agnoscere. Et si fecerunt hoc rudes et feri illi homines, utique expoliti et assueti hominibus facere id multo magis debent . Qui hoc non facit, hominis se appellatione dispoliat. Preterea si in iis casibus, qui periculum uite homini afferunt, succurrere humanitatis esse concedunt, nulla causa est cur si homo esuriat, sitiat, algeat, succurrendum esse non putent.

Errat et Cicero qui in libris suis Officialibus suadet non esse omnino largiendum; refrenansque  homines ab humanitate monet, ut rem familiarem diligenter custodiant, malintque arcam quam iustitiam conseruare.

Errat idem in eo, quod hominibus IDONEIS de re familiari impertiendum scribit; quia humanitatis officia utilitate metitur: cum non idoneis, hoc est iis qui gratiam referre possint, sed iis, qui non sunt idonei, sit largiendum. Contradicit etiam sibi ipse, qui pluribus locis clamat, uirtutem non esse mercenariam; et promptum est hinc colligere, si uirtus propter se expetenda est, non esse iustitiam nostro commodo, sed suo pretio estimandam. Taceo, quod isti, quia neque naturam retinent, neque premium  in eo quod fit, sciunt, dum perdere timent, perdunt, dum uel patrimonia sua effundunt, uel opes exhibendis muneribus impendunt, uel publicis operibus extructis memoriam nomini suo querunt, uel denique tribulibus suis aut clientibus largiuntur .

Humanitatis surculi sunt: hospitalitas, captiuorum redemptio, uiduarum defensio, egrotorum cura, peregrinorum et pauperum sepultura.

Hospitalitas precipua uirtus est, quam Deus precepit: sed de qua rursus errauit Cicero, qui uoluit domos nostras hospitibus illustribus patere. Atqui humilibus et abiectis patere domus nostre debent.

Captiuorum redemptio proprium etiam iustorum opus est, largitioni munerum longe anteponendum.

Pupillorum et uiduarum defensio diuina lege uniuersis demandata est.

Aegros qui curat, fouetque, hic uiuam hostiam Deo acquirit, et quod alteri dat ad tempus, ipse a Deo accipiet in eternum.

 Maximum etiam pietatis officium est peregrinorum et pauperum sepultura. Quod Philosophi prorsus non attigerunt.

Queritur hic, an omnia in egenos conferenda?

Respon. Bonum non timere paupertatem, et qui apud Deum diues est, pauperem esse nunquam posse. Deinde pro uirili parte quemque operari debere iustitiam, ut quantum diuitiis inter ceteros, tantum opere precellat .

Liberalitas igitur exercenda est, quia peccata largitione tolluntur, nemoque sine delicto esse potest, quamdiu indumento carnis oneratus est .

Liquet hinc, longe abfuisse ab humano bono philosophos stoicos, qui hanc uirtutem, misericordiam dico, pro uitio semper habuerunt: et tollendo uitia, uirtutes ipsas sustulerunt, et eodem tandem reciderunt per imprudentiam, quo peripatetici perueniunt ratione; uitia, quia tolli non possunt, esse moderanda .

 Quanquam et peripatetici ipsi errarint, qui uitia esse concesserunt: sed ea mediocriter temperarunt; quia et mediocribus uitiis carendum est, et monstrandum est, non ipsos affectus, sed eorum causas esse moderandas .

 Metus et cupiditas si proiiciantur in terram, uitia fiunt; uirtutes autem, si ad diuina referantur. Non igitur euellendi hi affectus, ut stoïci, neque temperandi sunt, ut peripatetici uolunt; sed in ueram uiam dirigendi .

Secundaria legis capita sunt, ut cultor Dei non mentiatur unquam: pecunie, si quam crediderit, non accipiat usuram; munus non accipiat a paupere; male dicenti bene dicto respondeat; inimicum sua culpa non faciat; illatam sibi iniuriam non uindicet.

Male igitur definit Cicero uirum bonum, qui prosit omnibus, noceat nemini, nisi lacessitus iniuria. Si enim nocet lacessitus, ex hoc ipso uiri boni nomen amittit, cum nocere alteri non sit secundum hominis naturam. Si nocet, non est innocens, non est patiens. Et Cicero ipse, contra suum preceptum, obliuionem iniuriarum in magnis laudibus posuit .

Peccant et peripatetici, qui iram dicunt esse comitem  uirtutis. Pete item, qui tres Furias esse dixerunt, Iram, Cupiditatem, Libidinem. Nam Deus certos limites statuit his affectibus, quos si transcendant, in morbos et uitia tum demum uertuntur .

Prostremo cultor Dei quinque sensuum uoluptates uirtute superare atque opprimere debet: nempe uoluptatem oculorum, ut non intersit publicis spectaculis, et scenis ; uoluptatem aurium, ut non cantuum suauitate se oblectet ; uoluptatem saporis et odoris, ut non uentri et gule seruiat ; uoluptatem tactus, ut frenet libidinem, uel cohibeat eam matrimonio, non scortatione, non adulterio, siue operationis, siue cogitationis .

Quod si quis ad iniustitie uiam fuerit lapsus, non desperet de se ipse: sed ad meliora conuersus, Deo satisfaciat, cui interiores quoque cogitationes  nostre patent .

Sacrificare autem si cultor Dei uoluerit, duo offeret Deo incorporalia: integritatem animi, et nominis diuini laudem. Ad hec enim capienda nos Deus generauit; hec munera Trismegistus Hermes Deo offerenda docuit . SCULTETUS.





LIBER SEXTUS. DE uERO CULTU.



 CAPUT PRIMUM. De Dei ueri cultu et innocentia, atque de cultu falsorum deorum.

Quod erat officium suscepti muneris, diuino Spiritu instruente, ac suffragante ipsa ueritate, compleuimus: cuius asserende atque illustrande causam  mihi et conscientia, et fides, et ipse Dominus noster imposuit;  [2Kb] sine quo nec sciri quidquam potest, nec explicari. uenio nunc ad id quod est summum operis huius et maximum, ut doceam quo ritu, quoue sacrificio Deum coli oporteat. Id enim est hominis officium, in eoque solo summa rerum, et omnis beate uite ratio consistit: quandoquidem propterea  ficti  [7Kb] et inspirati ab eo sumus, non ut celum uideremus et solem , sed ut artificem solis et celi Deum pura et integra mente coleremus. Quamuis autem precedentibus libris, pro ingenii mediocritate defenderim ueritatem; tamen ex ritu quoque ipso elucere uel maxime potest. Nihil enim sancta et singularis illa maiestas aliud ab homine desiderat, quam solam innocentiam: quam si quis obtulerit Deo, satis pie, satis religiose litauit. Homines autem, neglecta iustitia, cum sint omnibus flagitiis ac sceleribus inquinati, religiosos se putant, si templa et aras hostiarum sanguine cruentauerint, si focos odorati ac ueteris uini profusione madefecerint. Quin etiam sacras dapes apparant, et exquisitas epulas, quasi aliquid inde libaturis offerunt. Quidquid aspectu rarum, quidquid  opere aut odore pretiosum est, id gratum esse diis suis, non ex aliqua diuinitatis ratione, quam nesciunt, sed ex suis cupiditatibus iudicant;  nec intelligunt terrenis opibus Deum non indigere.

Nihil enim sapiunt, nisi terram; bonaque et mala solius corporis sensu et uoluptate perpendunt. Huius arbitrio, ut religionem ponderant, sic totius uite sue acta disponunt. Et quoniam se semel a celi contemplatione auerterunt, sensumque illum celestem corpori mancipauerunt, libidinibus frena permittunt; tanquam secum ablaturi uoluptatem, quam momentis omnibus capere festinant, cum animus ministerio corporis, non corpus ministerio animi uti debeat. Iidem maximum bonum iudicant opes. Quas si bonis artibus assequi non possunt, malis assequuntur; fraudant, rapiunt, spoliant, insidiantur, abiurant. Nihil denique moderati aut pensi habent, dummodo auro coruscent, argento, gemmis, uestibus fulgeant, auidissimo  uentrio pes ingerant, stipati familiarum gregibus per dimotum populum semper incedant. Sic  addicti et seruientes  [15Kb] uoluptatibus, uim uigoremque mentis extinguunt; et cum uiuere se maxime putant, ad mortem concitatissime properant. Nam, sicut in secundo libro docuimus, celi ratio in animo, terre autem in corpore est. Qui bona negligunt animi, et corporis appetunt, in tenebris ac morte uersantur, que sunt terre atque corporis; quia uita et lumen a celo est: cuius quoniam expertes sunt, corpori seruiendo, longe absunt ab intellectu rerum diuinarum. Eadem miseros ubique cecitas premit: sicut enim qui sit uerus Deus, ita qui sit uerus cultus, ignorant.



CAPUT II. De falsorum deorum et ueri Dei cultu.

Mactant igitur opimas ac pingues hostias Deo,  quasi esurienti; profundunt uina, tanquam sitienti; accendunt lumina, uelut in tenebris agenti. Quod si suspicari, aut percipere animo possent que sint  bona illa celestia, quorum magnitudinem, terreno adhuc corpore obuoluti, sensu capere non possumus, iam se cum his officiis inanibus stultissimos esse cognoscant. uel si celeste lumen, quod dicimus solem, contemplari uelint, iam sentient quam non indigeat lucernis eorum Deus, qui ipse in usum hominis tam claram, tam candidam lucem dedit. Et tamen cum in tam paruo circulo, qui propter longinquitatem non amplius quam humani capitis uidetur habere mensuram, tantum sit fulgoris, ut eum mortalium luminum acies non queat contueri; et si paulisper intenderis, hebetatos oculos caligo ac tenebre consequantur: quid tandem luminis, quid claritatis apud ipsum Deum, penes quem nulla nox est, esse arbitremur?  qui hanc ipsam lucem sic moderatus est, ut neque nimio fulgore, neque calore uehementi noceret animantibus; tantumque istarum rerum dedit  ei, quantum aut mortalia corpora pati possent,  [55Kb] aut frugum maturitas postularet. Num igitur mentis sue compos putandus est, qui auctori et datori luminis candelarum ac cerarum lumen offert pro munere? Aliud uero ille a nobis exigit lumen, et quidem non fumidum, sed  liquidum atque clarum, mentis scilicet, propter quod a petis nuncupamur, quod exhibere non potest, nisi qui Deum agnouerit. Illorum autem dii, quia terreni sunt, egent luminibus, ne in tenebris sint: quorum cultores, quia celeste nichil sapiunt, etiam religiones, quibus deseruiunt, ad terram reuocant. In ea enim lumine opus est quia ratio eius, et natura tenebrosa est. Itaque diis non celestem sensum, sed humanum potius attribuunt. Ideoque illis necessaria et grata credunt esse, que nobis; quibus aut esurientibus  opus est cibo, aut sitientibus, potu, aut ueste algentibus, aut cum sol decesserit, lumine, ut uidere possimus.

Nullis igitur ex rebus tam probari et intelligi potest, deos istos, cum aliquando uixerint, mortuos esse, quam ex ipso ritu qui est totus e terra. Quid enim celestis in se boni potest habere pecudum sanguis effusus quo aras inquinant? nisi forte deos existimant eo uesci, quod homines aspernantur attingere. Et quisquis illis hanc saginam prestiterit, quamuis ille grassator, adulter, ueneficus, parricida sit, beatus ac felix erit. Hunc diligunt, hunc tuentur; huic omnia, que optauerit, prestant. Merito ergo  Persius huiusmodi superstitiones suo more deridet:

    Qua tu  mercede deorum
Emeris auriculas; pulmone et lactibus unctis?
Sentiebat uidelicet non carne opus esse ad placandam celestem maiestatem, sed mente sancta, et iusto animo, et pectore  quod naturali sit honestate generosum. Hec est religio celestis, non que constat ex rebus corruptis, sed que uirtutibus animi, qui oritur e celo. Hic uerus est cultus, in quo mens colentis seipsam Deo immaculatam uictimam sistit. Id autem ipsum quomodo consequendum, quomodo prestandum sit, docebit huius libri disputatio. Nihil enim tam preclarum, hominique conueniens potest esse, quam erudire homines ad iustitiam.

Apud Ciceronem Catulus in Hortensio philosophiam rebus omnibus preferens, malle se dicit uel unum  paruum de Officio libellum, quam longam orationem pro seditioso homine Cornelio. Que sententia non utique Catuli, qui fortasse illud non dixit, sed Ciceronis est putanda, qui scripsit. Credo, ut libros, quos de Officiis erat scripturus, commendaret: in quibus ipsis, nichil esse testatur in omni philosophia melius et fructuosius, quam precepta uite dare. Quod si hoc illi faciunt, quibus non est ueritas cognita; quanto magis nos facere debemus, qui a Deo eruditi et illuminati possumus uera precipere? Nec tamen sic docebimus, ut quasi prima uirtutis elementa tradamus, quod est infinitum: sed tanquam docendum susceperimus eum, qui apud illos iam perfectus esse  uideatur. Manentibus enim preceptis eorum, que  solent ad probitatem recte dare,  [19Kb] ignota illis superstruemus, ad perficiendam consummandamque iustitiam, quam non tenent. Ea uero, que possunt cum illis esse communia, pretermittam; ne quid ab iis uidear mutuari, quorum errores coarguere atque aperire decreuerim.



CAPUT III. De uiis, et de uitiis et uirtutibus; ac de celi premiis et infernorum penis.

Due sunt uie  per quas humanam uitam progredi necesse est: una, que in celum ferat; altera, que ad inferos deprimat; quas et pete in carminibus, et philosophi in disputationibus suis induxerunt. Et quidem philosophi alteram  uirtutum esse uoluerunt, alteram uitiorum: eamque que sit assignata uirtutibus, primo aditu esse et arduam, et confragosam; in qua si quis, difficultate superata, in summum eius euaserit, habere eum de cetero planum iter, lucidum amenumque campum, et omnes laborum suorum capere fructus uberes atque iucundos. Quos autem primi aditus difficultas deterruerit, eos in eam uitiorum uiam labi atque deflectere, que primo ingressu sit quasi amena, multoque tritior, deinde cum in eam paulo ulterius processerint, amenitatis eius speciem repente subduci: exoriri autem uiam precipitem, nunc saxis asperam, nunc obductam sentibus, nunc gurgitibus intercisam, uel torrentibus rapidam, ut laborare, herere, labi, cadere sit necesse. Que omnia eo proferuntur,  ut appareat in uirtutibus capiendis labores esse maximos, in perceptis autem maximos fructus, et solidas atque incorruptas uoluptates: uitia uero  quibusdam delinimentis naturalibus illicere animos hominum, et inanium iucunditatum specie captos ad acerbas amaritudines miseriasque perducere. Sapiens prorsus disputatio, si uirtutum ipsarum formas atque terminos scirent. Non enim didicerant, uel que sint, uel quid eas mercedis a Deo maneat; quod nos his duobus libris docebimus.

Hi uero, quia ignorabant aut dubitabant animas hominum immortales esse, et uirtutes, et uitia, terrenis honoribus aut penis estimauerunt. Omnis ergo hec de duabus uiis disputatio, ad frugalitatem ac luxuriam spectat. Dicunt enim humane uite cursum Y littere esse similem, quod unusquisque hominum, cum prime adolescentie limen attigerit, et in eum locum uenerit,

 Partes ubi se uia findit in ambas,
hereat nutabundus, ac nesciat in quam se partem potius inclinet. Si ducem nactus fuerit, qui dirigat ad meliora titubantem, hoc est, si aut philosophiam didicerit, aut eloquentiam, aut aliquid honeste artis, quo euadat ad bonam frugem, quod fieri sine labore maximo non potest, honestam ac copiosam uitam disputant peracturum. Si uero doctorem frugalitatis non inuenerit, in sinistram uiam, que melioris speciem mentiatur, incidere, id est, desidie, inertie, luxurie se tradere; que suauia quidem uidentur ad tempus uera bona ignoranti, post autem, amissa omni dignitate ac re familiari, in omnibus miseriis ignominiaque uicturum. Ad corpus ergo, et ad hanc uitam, quam in terra ducimus, fines earum uiarum  retulerunt. Pete fortasse melius, qui hoc biuium apud inferos esse uoluerunt. Sed in eo falluntur, quod eas uias mortuis proposuerunt. Utrique ergo  uere: sed tamen utrique non recte; quia oportuit uias ipsas ad uitam, fines earum ad mortem referri. Nos igitur melius et uerius, qui duas istas uias celi et inferorum esse dicimus, quia iustis immortalitas, iniustis pena eterna proposita est.

Quomodo autem he uie  [4Kb] uel in celum tollant, uel ad inferna precipitent, explicabo: aperiam que sint uirtutes quas philosophi nescierunt; tum earum que sint premia, simul etiam que sint uitia, queue eorum supplicia, monstrabo. Nam fortasse aliquis expectet, ut separatim de uitiis ac uirtutibus dicam, cum de bono aut malo disserentibus nobis, etiam quod est contrarium possit intelligi. Siue enim uirtutes inseras, uitia sua sponte decedent: siue uitia eximas, uirtutes ultro subibunt. Sic bonorum ac malorum constituta natura est, ut se inuicem semper  oppugnent, semper expellant: ita fit, ut neque uitia detrahi sine uirtutibus possint, nec uirtutes inseri sine detractione uitiorum. Has igitur uias longe aliter inducimus, quam a philosophis induci solent. Primum, quod utrique prepositum esse dicimus ducem, utrumque immortalem: sed alterum honoratum, qui uirtutibus ac bonis presit, alterum damnatum, qui uitiis ac malis. Illi autem in dexteteriore tantum uia ducem ponunt, neque unum, neque perpetuum. Siquidem quemlibet doctorem bone artis inducunt, qui a desidia reuocet homines, et frugi esse doceat. Sed neque ingredi faciunt in eam uiam, nisi pueros et adolescentes; uidelicet quod artes discantur in his etatibus. Nos autem  omnis sexus, et generis, et etatis, in hoc celeste iter inducimus; quia Deus, qui eius uie dux est, immortalitatem nulli homini nato negat. Forma  quoque ipsarum uiarum non ita est, ut illi putauerunt. Quid enim opus est Y littera in rebus contrariis atque diuersis? Sed altera illa melior conuersa est ad solis ortum, altera illa deterior, ad occasum; quoniam qui ueritatem ac iustitiam sequitur, is, accepto immortalitatis premio, perenni luce potietur: qui autem ab illo malo duce illectus pretulerit uitia uirtutibus, mendacium ueritati, necesse est ad occasum et tenebras deferatur. Describam igitur utramque, et earum proprietates habitusque monstrabo.



CAPUT Iu. De uiis uite, de uoluptatibus, necnon de incommodis Christianorum.

Una est itaque uirtutis ac bonorum uia, que fert,  non in Elysios campos , sed ad ipsam mundi arcem:

   At leua malorum
Exercet penas, et ad impia tartara mittit.
Est enim criminatoris illius qui, prauis religionibus institutis, auertit homines ab itinere celesti, et in uiam perditionis inducit. Cuius uie species et figura sic est composita in aspectu, ut plana et patens, omni genere florum atque fructuum delectabilis esse uideatur. In ea enim posita sunt omnia que pro bonis habentur in terra: opulentiam dico, honorem, quietem, uoluptatem, illecebras omnes; sed cum his pariter iniustitiam, crudelitatem, superbiam, perfidiam, libidinem, cupiditatem, discordiam, ignorantiam, mendacium, stultitiam, ceteraque  uitia. Exitus autem huius uie talis est. Cum uentum fuerit ad extremum, undè iam regredi non  licet, cum omni suâ pulchritudine tam subito preciditur, ut non ante quis fraudem prospicere possit, quam precipitatus in altitudinem profundam cadat.  [4Kb] Quisquis enim presentium bonorum specie captus, et in his consequendis ac fruendis occupatus, non preuiderit ea que post mortem secutura sunt, seque a Deo auerterit: is uero ad inferos deiectus, in eternam damnabitur penam.

uia uero illa celestis, difficilis et cliuosa proposita est, uel spinis horrentibus aspera, uel saxis extantibus impedita; ut cum summo labore ac pedum tritu, cumque magna cadendi sollicitudine sit cuique gradiendum. In hac posuit iustitiam, temperantiam, patientiam, fidem, castitatem, abstinentiam, concordiam, scientiam, ueritatem, sapientiam, ceterasque  uirtutes; sed simul cum his paupertatem, ignominiam, laborem, dolorem, amaritudines omnes. Quisquis enim spem suam porrexerit longius, et meliora maluerit, carebit his terre bonis, ut expeditus ac leuis difficultatem uie superet. Nec enim potest, qui se apparatu regio circumdederit, aut diuitiis onerauerit, angustias illas uel ingredi, uel tenere. Unde intelligitur, idcirco malis et iniustis facilius prouenire que cupiant, quia prona et decliuis est eorum uia: bonis autem, que optent, difficile procedere, quia difficili et arduo itinere gradiuntur. Iustus ergo, quoniam durum asperumque iter ingressus est, contemptui, derisui, odio sit necesse est. Omnes enim quos cupiditas, aut uoluptas precipites trahit, inuident ei qui uirtutem capere  potuit; et inique ferunt id habere aliquem, quod ipsi non habent. Erit itaque pauper, humilis, ignobilis,  subiectus iniurie; et tamen omnia, que amara sunt, perferens. Et si patientiam iugem ad summum illum gradum finemque perduxerit, dabitur ei corona uirtutis; et a Deo pro laboribus, quos in uita propter iustitiam pertulit, immortalitate donabitur. He sunt uie quas Deus humane uite assignauit, in quibus singulis, et bona ostendit, et mala, sed ordine prepostero atque conuerso. In una enim monstrauit temporalia prius mala cum eternis bonis, qui est ordo melior: in altera, temporalia prius bona cum eternis malis, qui est ordo deterior; ut quicumque presentia mala cum iustitia delegerit, maiora et certiora consequatur bona, quam fuerunt illa, que spreuit: quisquis autem presentia bona preposuerit iustitie, in maiora et longiora incidat mala, quam  fuerunt illa, que fugit. Hec enim uita corporalis, quia breuis est, idcircò et bona eius, et mala, breuia sint necesse est. Illa uero spiritalis, que huic terrene contraria est, quoniam sempiterna est, idcirco et bona eius, et mala, sempiterna sunt. Ita fit, ut et bonis breuibus mala eterna, et malis breuibus bona eterna succedant.

Itaque cum simul proposita sint homini bona, et mala, considerare unumquemque secum decet, quanto satius sit, perpetuis bonis mala breuia pensare, quam pro breuibus et caducis bonis mala perpetua sustinere. Nam sicut in hoc seculo, cum est propositum cum hoste certamen, prius laborandum est, ut sis postmodum in otio; esuriendum, sitiendum, estus, frigora perferenda, humi quiescendum, uigilandum,  periclitandum est ut, saluis pignoribus, et domo, et re familiari, et omnibus pacis ac uictorie bonis  perfrui possis: sin autem presens otium malueris, quam laborem, malum tibi maximum facias necesse est; preoccupabit enim aduersarius non resistentem; uastabuntur agri, diripietur domus, in predam uxor ac liberi uenient, et tu ipse interficiere, aut capiere: que omnia ne accidant, presens commodum differendum est, ut maius longiusque pariatur. Sic in omni hac uita, quia nobis aduersarium Deus reseruauit, ut possemus capere uirtutem, omittenda est presens uoluptas, ne hostis opprimat: uigilandum, stationes agende,  [23Kb] militares expeditiones obeunde, fundendus ad ultimum cruor, omnia denique amara et grauia patienter ferenda; eo quidem promptius, quo nobis imperator noster Deus premia pro laboribus eterna constituit. Et cum in hac terrena militia tantum homines laboris exhauriant, ut ea sibi pariant,  que possunt eodem modo perire, quo parta sunt: certe nobis nullus labor est recusandus, quibus id acquiritur, quod nullo modo possit amitti.

uoluit enim Deus, qui homines ad hanc militiam genuit, expeditos in acie stare, et intentis acriter  animis, ad unius hostis insidias uel apertos impetus uigilare; qui nos, sicut periti et exercitati duces solent, uariis artibus captat, pro cuiusque natura et moribus seuiens. Aliis enim cupiditatem insatiabilem immittit, ut opibus suis tanquam compedibus illigatos a uia ueritatis excutiat. Alios inflammat ire stimulis, ut ad nocendum potius intentos, a Dei contemplatione detorqueat. Alios immoderatis libidinibus immergit, ut uoluptati et corpori seruientes, ad uirtutem respicere non possint. Aliis uero inspirat inuidiam, ut suis ipsi tormentis occupati, nichil cogitent aliud nisi eorum, quos oderint, felicitatem? Alios inflat ambitionibus. Ii sunt, qui ad gerendos magistratus omnem uite sue operam curamque conuertunt, ut fastos signent, et annis nomen imponant. Quorumdam cupiditas tendit altius, non ut prouincias  temporali gladio regant: sed ut infinita et perpetua potestate dominos se dici uelint uniuersi generis humani. Quos autem pios uiderit, uariis implicat religionibus, ut impios faciat. Iis uero, qui sapientiam querunt, philosophiam in oculos impingit;  uti specie lucis excecet,  [29Kb] ne quis comprehendat ac teneat ueritatem. Sic hominibus obstruxit aditus omnes, et obsepsit uias, publicis letus erroribus: quos ut discutere possemus, ipsumque auctorem malorum uincere, illuminauit nos Deus, et armauit uera celestique uirtute; de qua nunc mihi disserendum est.



CAPUT u. De falsa uirtute, et eadem uera; ac de scientia.

Sed priusquam singulas uirtutes exponere incipio, determinanda est ipsa uirtus, quam non recte philosophi definierunt, quid esset, aut in quibus rebus; quid operis, quid habeat officii. Nomen itaque solum retinuerunt, uim uero, et rationem, et effectum perdiderunt. Quecumque autem in definitione uirtutis solent dicere, paucis uersibus colligit et enarrat Lucilius,  quos malo equidem ponere; ne, dum multorum sententias refello, sim longior quam necesse est.

uirtus, Albine, est, pretium persoluere uerum;
Queis in uersamur, queis uiuimus rebus adesse.
uirtus est homini, scire id, quod queque habeat res.
uirtus, scire, homini rectum, utile, quid sit honestum,
Que bona, que mala item, quid inutile, turpe, inhonestum.
uirtus, querende finem rei scire, modumque.
 uirtus, diuitiis pretium persoluere posse.
uirtus, id dare, quod reipsa debetur honori;
Hostem esse atque inimicum hominum, morumque malorum;
Contra, defensorem hominum morumque bonorum;
Hos magnifacere, his bene uelle, his uiuere amicum:
Commoda preterea patrie sibi prima putare,
Deinde parentum, tertia iam postremaque nostra.
Ab iis definitionibus, quas peta breuiter comprehendit, M. Tullius traxit officia uiuendi, Panetium Stoicum secutus, eaque tribus uoluminibus inclusit.

Hec autem quam falsa sint, mox uidebimus, ut appareat quantum in nos dignatio diuina contulerit, que nobis aperuit ueritatem. uirtutem esse dixit, scire quid sit bonum et malum; quid turpe, quid honestum, quid utile, quid minus. Breuius facere potuit, si tantum bonum ac malum diceret, quia nichil potest esse utile uel honestum, quod non idem bonum  sit, nichil inutile ac turpe, quod non idem malum. Quod et philosophis uidetur, et idem Cicero in tertio supradicti operis libro ostendit. uerum scientia non potest esse uirtus, quia non est intus in nobis, sed ad nos extrinsecus uenit. Quod autem transire ab altero ad alterum potest, uirtus non est, quia uirtus sua cuique est. Scientia igitur alieni beneficii est,  quia posita est in audiendo. uirtus tota nostra est,  [4Kb] quia posita est in uoluntate faciendi boni. Sicut ergo in itinere celebrando nichil prodest uiam nosse, nisi conatus ac uires suppetant ambulandi: ita uero scientia nichil prodest, si uirtus propria deficiat. Nam fere etiam ii qui peccant, et si non perfecte, tamen quid sit bonum et malum sentiunt; et quoties aliquid improbe faciunt, peccare se sciunt et ideo celare nituntur. Sed cum eos boni et mali natura non fallat, cupiditate mala uincuntur ut peccent, quia deest illis uirtus, id est cupiditas recta et honesta faciendi. Ex hoc igitur apparet, aliud esse scientiam boni malique, aliud uirtutem, quod potest esse scientia sine uirtute, sicut in plurimis philosophorum fuit. In quo, quoniam recte ad culpam pertinet,  non fecisse que scieris, recte uoluntas praua, et uitiosus animus, quem excusare ignoratio non potest, punietur. Ergo sicut uirtus non est bonum ac malum scire: ita uirtus est bonum facere, malum non facere. Et tamen scientia sic cum uirtute coniuncta est, ut scientia precedat uirtutem, uirtus sequatur scientiam; quia nichil prodest cognitio, nisi et actio subsequatur. Horatius igitur paulo melius;

uirtus est, uitium fugere; et sapientia prima,
Stultitia caruisse.
Sed inepte, quod eam contrario terminauit; ut si diceret: Bonum est, quod malum non est. Cum enim quid sit uirtus, nescio, ne uitium quidem quid sit, scio. Utrumque igitur indiget definitione, quia natura rei talis est, ut utrumque aut intelligi, aut non intelligi  sit necesse.

uerum nos faciamus, quod ille debuit. uirtus est,  iram cohibere, cupiditatem compescere, libidinem refrenare; id est enim, uitium fugere. Nam fere omnia, que fiunt iniuste atque improbe, ab his oriuntur affectibus. Si enim commotionis huius, que ira dicitur, impetus retundatur, omnes hominum contentiones male sopientur; nemo insidiabitur, nemo prosiliet ad nocendum. Item si cupiditas temperetur, nemo terra marique grassabitur, nemo exercitum ducet, ut rapiat et uastet aliena. Item si ardor libidinum comprimatur, omnis etas et sexus retinebit suam sanctitatem; nemo quidquam pudendum aut patietur, aut faciet. Ergo uniuersa scelera et flagitia, his commotionibus uirtute sedatis, ex hominum uita moribusque tollentur. Que sedatio commotionum et affectuum hanc habet rationem, ut omnia recta faciamus. Omne  igitur uirtutis officium est, non peccare. Quo profecto fungi non potest, qui Deum nescit: quoniam ignoratio eius, a quo bona oriuntur, imprudentem impingat in uitia necesse est. Itaque ut breuius et significantius utriusque rei summa officia determinem, scientia est, Deum nosse, uirtus, colere: in illo sapientia, in hoc iustitia continetur.



CAPUT uI. De summo bono et uirtute; deque scientia ac iustitia.

Dixi, quod erat primum, scientiam boni non esse uirtutem; deinde quid sit uirtus, et in quo sit. Sequitur, ut id quoque ipsum, quid sit bonum et malum  nescisse philosophos, breuiter ostendam, quia pene declaratum est libro tertio, cum de Summo Bono disputarem.  Quia autem  [4Kb] quid esset summum nescierunt, et in ceteris bonis malisue, que summa non sunt, errauerint necesse est; que non potest uero iudicio examinare, qui fontem ipsum non tenet, unde illa descendunt. Fons autem bonorum Deus est, malorum uero ille, scilicet diuini nominis semper inimicus, de quo sepe diximus. Ab his duobus principiis bona malaque oriuntur. Que ueniunt a Deo, hanc habent rationem, ut immortalitatem parent, quod est Summum Bonum: que autem ab illo altero, id habent officium, ut a celestibus auocatum, terrenisque demersum, ad penam interficiant sempiternam, quod est summum malum. Num igitur dubium est, quin illi omnes quid esset bonum et malum ignorauerint, qui nec Deum, nec aduersarium Dei scierint? Itaque finem  bonorum ad corpus, et ad hanc breuem uitam retulerunt, quam scilicet solui et occidere necesse est: non sunt progressi ulterius. Sed omnia eorum precepta, et omnia que inducunt bona, terre inherent, et humi iacent, quoniam simul cum corpore, quod est terra, moriuntur; pertinent enim non ad uitam homini comparandam, sed ad querendas uel augendas opes, honores, gloriam, potentiam; que sunt uniuersa mortalia, tam scilicet, quam ille qui, ut ea sibi contingerent, laborauit. Hinc est illud:

uirtus, querende finem rei scire modumque.
Precipiunt enim quibus modis, et quibus artibus res familiaris querenda sit, quia uident male queri solere: sed huiusmodi uirtus non est proposita sapienti. Nec enim uirtus est, opes querere, quarum  neque inuentio, neque possessio in nostra potestate est. Itaque et questu, et obtentu faciliores sunt malis, quam bonis. Non potest ergo uirtus esse in iis rebus querendis, in quarum contemptu uis ac ratio uirtutis apparet; nec ad ea ipsa transfugiet, que magno  ac excelso animo calcare ac proterere gestit: neque fas est, animam celestibus intentam bonis, ut hec fragilia sibi comparet, ab immortalibus suis operibus auocari. Sed potissimum in iis rebus comparandis uirtutis ratio consistit, quas nobis nec homo ullus, nec mors ipsa possit auferre. Cum hec ita se habeant, illud quod sequitur uerum est:

uirtus, diuitiis pretium persoluere posse.
Qui uersus idem fere significat, quod primi duo. Sed neque ipse, neque quisquam philosophorum scire potuit pretium ipsum, uel quale, uel quod sit. Id enim peta, et illi omnes, quos secutus est, putauerunt, recte opibus uti, hoc est, frugi esse; non instruere conuiuia sumptuose; nec largiri temere; non effundere in res superuacuas, aut turpes, rem familiarem.

 Dicet aliquis fortasse: Quid tu? negas ne hanc esse uirtutem? Non equidem nego; contraria enim uidear probare, si negem. Sed ueram nego; quia non sit illa celestis, sed tota terrena, quandoquidem nichil efficit, nisi quod remaneat in terra. Quid sit autem recte opibus uti, et qui sit ex diuitiis fructus petendus, declarabo apertius, cum de pietatis officio loqui cepero. Iam cetera, que sequuntur, nullo modo uera sunt. Nam improbis inimicitias aut indicere, bonorum defensionem suscipere, potest cum malis esse commune. Quidam enim probitate ficta uiam sibi ad potentiam muniunt, faciuntque multa, que boni solent, eo quidem promptius, quod fallendi gratia faciunt. Utinamque tam facile esset prestare, quam facile est simulare bonitatem. Sed ii, cum esse ceperint  propositi ac uoti sui compotes, et summum potentie gradum ceperint, tum uero simulatione deposita, mores suos detegunt: rapiunt omnia, et uiolant, et uexant; eosque ipsos bonos, quorum causam susceperant, insequuntur, et gradus per quos ascenderunt  amputant, ne quis illos contra ipsos possit imitari. uerumtamen putemus, hoc officium non nisi boni esse, ut bonos defendat. At id suscipere, facile est, implere, difficile; quia cum te certamini congressionique commiseris, in arbitrio Dei, non tuo, posita uictoria est. Et plerumque improbi, et numero, et conspiratione sunt potentiores, quam boni; ut ad eos superandos, non tam uirtus sit, quam felicitas necessaria. An aliquis ignorat, quoties melior  [5Kb] iustiorque pars uicta sit? Hinc semper dominationes acerbe in ciues extiterunt. Plena est exemplis omnis historia: sed nos contenti erimus uno. Cneius Pompeius bonorum uoluit esse defensor; siquidem pro republica, pro Senatu, pro libertate arma suscepit. Idem tamen uictus cum ipsa libertate occidit, et a  spadonibus Aegyptiis detruncatus, insepultus abiectus est.

Non est igitur uirtus, aut hostem malorum esse, aut defensorem bonorum, quia uirtus incertis casibus non potest esse subiecta.

Commoda preterea patrie sibi prima putare.
Sublata hominum concordia, uirtus nulla est omnino. Que sunt enim patrie commoda, nisi alterius ciuitatis, aut gentis incommoda? Id est, fines propagare aliis uiolenter ereptos, augere imperium, uectigalia facere maiora. Que omnia non utique uirtutes, sed uirtutum sunt euersiones. In primis enim tollitur humane societatis coniunctio, tollitur innocentia, tollitur  alieni abstinentia, tollitur denique ipsa iustitia,  que dissidium generis humani ferre non potest, et ubicumque arma fulserint, hinc eam fugari et exterminari necesse est. uerum est enim Ciceronis illud: Qui autem ciuium rationem dicunt habendam, externorum negant, dirimunt hi communem generis humani societatem: qua sublata, beneficentia, liberalitas, bonitas, iustitia funditus tollitur. Nam quomodo potest iustus esse, qui nocet, qui odit, qui spoliat, qui occidit? Que omnia faciunt, qui patrie prodesse nituntur. Id enim ipsum prodesse, quid sit, ignorant, qui nichil putant utile, nichil commodum, nisi quod teneri manu potest, quod solum teneri non potest, quia eripi potest.

Hec itaque  bona quisquis patrie acquisierit, hoc est, qui euersis ciuitatibus, gentibusque  deletis, erarium pecunia referserit, agros ceperit, ciues suos locupletiores fecerit; hic laudibus fertur in celum, in hoc putatur summa et perfecta esse uirtus. Qui error non modo populi et imperitorum, sed etiam philosophorum est; qui precepta quoque dant ad iniustitiam, ne stultitie ac malitie discipline auctoritas desit. Itaque cum de officiis ad rem militarem pertinentibus disputant, neque ad iustitiam, neque ad ueram uirtutem accommodatur illa omnis oratio, sed ad hanc uitam moremque ciuilem, quem non esse iustitiam, et res indicat, et ipse Cicero testatus est. »Sed nos, inquit, ueri iuris, germaneque iustitie, solidam et expressam effigiem nullam  tenemus. Umbra et imaginibus utimur; easque ipsas  utinam sequeremur! Feruntur enim ab optimis nature ac ueritatis exemplis.«  [9Kb] Umbra est igitur et imago iustitie, quam illi iustitiam putauerunt. Quid sapientiam? nonne idem confitetur in phisosophis esse nullam? »Aut cum Fabricius, inquit, aut Aristides iustus nominatur, aut ab illis fortitudinis, aut ab his iustitie petitur tanquam a sapiente exemplum. Nemo enim horum sic sapiens, ut sapientem uolumus intelligi. Nec ii qui sapientes habiti et nominati, M. Cato et C. Lelius, sapientes fuerunt, ne illi quidem septem: sed ex mediorum officiorum frequentia similitudinem quamdam gerebant speciemque sapientium.« Si ergo et philosophis ipsorum confessione adempta sapientia est, et iis qui iusti habiti sunt, adempta iustitia est, omnes igitur ille uirtutis descriptiones  false sint necesse est; quia que sit uirtus uera, scire non potest, nisi iustus ac sapiens. Iustus autem ac sapiens nemo est, nisi quem Deus preceptis celestibus erudiuit.



CAPUT uII. De uia erroris ac ueritatis; quod ea simplex sit, angusta et ardua, atque Deum habeat ducem.

Nam illi omnes, qui per aliorum confessam stultitiam  sapientes existimantur, specie uirtutis inducti umbras et imagines apprehendunt, nichil uerum. Quod ea fit ratione, quoniam uia illa mendax, que fert ad occasum, multos tramites habet, propter studiorum et disciplinarum uarietatem, que sunt in uita hominum dissimiles atque diuerse. Nam sicut uia illa sapientie habet aliquid simile stultitie, quod libro precedente monstrauimus: ita hec, cum sit tota stultitie, habet aliquid simile sapientie, quod arripiant ii, qui stultitiam publicam intelligunt; et ut habet uitia manifesta: sic habet aliquid, quod simile esse uideatur uirtuti; ut habet apertum scelus: sic imaginem quamdam speciemque iustitie. Quomodo enim precursor eius uie, cuius uis et potestas omnis in fallendo est, uniuersos in fraudem posset inducere,  nisi uerisimilia hominibus ostentaret? Deus enim, ut immortale illud arcanum eius in operto esset, posuit in uia sua, que homines pro malis et turpibus aspernarentur, ut auersi a sapientia et ueritate, quam sine ullo duce requirebant, in id ipsum inciderent, quod uitare ac fugere cupiebant. Itaque illam perditionis ac mortis uiam multiplicem ostendit, uel quod multa sunt genera uite, uel quod dii multi qui coluntur.

Huius dux preuaricator ac subdolus, ut uideatur  esse discrimen aliquod falsi et ueri, mali ac boni, alia ducit luxuriosos, alia eos qui frugi appellantur; alia imperitos, alia doctos; alia inertes, alia strenuos;  [4Kb] alia stultos, alia philosophos; et eos quidem non uno tramite. Illos enim, qui aut uoluptates, aut diuitias non refugiunt, ab hac publica et celebri uia modice segregat: eos autem, qui aut uirtutem sequi uolunt, aut contemptum rerum profitentur, per fragosa quedam precipitia trahit. Sed tamen illa omnia itinera, que speciem bonorum operum ostentant, non sunt alie uie, sed diuerticula et semite; que uidentur quidem ab illa communi dextrouersum separari, ad eamdem tamen, et ad unum omnes exitum sub ipso fine referuntur. Ibi enim dux, ille coniungit omnes, ubi opus fuerat, bonos a malis, fortes  ab inertibus, sapientes a stultis separari; in deorum scilicet cultu, in quo ille uniuersos, quia sine ullo discrimine stulti fuerunt, uno mucrone iugulat, et precipitat in mortem. Hec autem uia, que est ueritatis, et sapientie, et uirtutis, et iustitie, quorum omnium fons unus est, una uis, una sedes; et simplex est, quod paribus animis, summaque concordia unum sequamur, et colamus Deum; et angusta, quoniam paucioribus uirtus data est; et ardua, quoniam ad bonum, quod summum atque sublime est, nisi cum summa difficulate ac labore non potest perueniri.



CAPUT uIII. De erroribus Philosophorum, ac uarietate Legum.

 Hec est uia, quam philosophi querunt: sed ideo  non inueniunt, quia in terra potius, ubi apparere non potest, querunt. Errant ergo uelut in mari magno, nec quo ferantur intelligunt, quia nec uiam cernunt, nec ducem sequuntur ullum. Eadem namque ratione hanc uite uiam queri oportet, qua in alto iter nauibus queritur; que nisi aliquod celi lumen obseruent, incertis cursibus uagantur. Quisquis autem rectum iter uie tenere nititur, non terram debet aspicere, sed celum: et  non hominem sequi debet, sed Deum; non his terrestribus simulacris, sed Deo seruire celesti; non ad corpus referre omnia, sed ad mentem; non huic uite dare operam, sed eterne. Itaque si oculos in celum semper intendas, et solem, quo oritur, obserues, eumque habeas uite quasi nauigii ducem, sua sponte in uiam  pedes dirigentur; et illud celeste lumen, quod sanis mentibus multo clarior sol est, quam hic quem carne mortali uidemus, sic reget, sic gubernabit, ut ad summum sapientie, uirtutisque portum sine ullo errore perducat.

Suscipienda igitur Dei lex est, que nos ad hoc iter dirigat: illa sancta, illa celestis, quam Marcus Tullius in libro de Republica tertio pene diuina uoce depinxit; cuius ego, ne plura dicerem, uerba subieci: »Est quidem uera lex, recta ratio, nature congruens, diffusa in omnes, constans, sempiterna; que uocet ad officium, iubendo; uetando, a fraude deterreat: que tamen neque probos frustra iubet, aut uetat;  nec improbos iubendo, aut uetando mouet. Huic legi  nec obrogari fas est, neque derogari ex hac aliquid licet, neque tota abrogari potest. Nec uero aut per Senatum, aut per populum solui hac lege possumus. Neque est querendus explanator, aut interpres eius alius. Nec erit alia lex Rome, alia Athenis,  [50Kb] alia nunc, alia posthac: sed et omnes gentes, et omni tempore una lex, et sempiterna, et immutabilis continebit; unusque erit communis quasi magister, et imperator omnium Deus, ille legis huius inuentor, disceptator, lator; cui qui non parebit, ipse se fugiet, ac naturam hominis aspernatus, hoc ipso luet maximas penas, etiamsi cetera supplicia que putantur effugerit.« Quis sacramentum Dei sciens, tam significanter enarrare legem Dei posset, quam illam homo longe a ueritatis notitia remotus expressit?  Ego uero eos, qui uera imprudentes loquuntur, sic habendos puto, tanquam diuinent spiritu aliquo instincti. Quod si, ut legis sancte uim rationemque peruidit, ita illud quoque scisset aut explicasset, in quibus preceptis lex ipsa consisteret: non philosophi functus fuisset officio, sed prophete. Quod quia facere ille non poterat, nobis faciendum est, quibus ipsa lex tradita est ab illo uno magistro et imperatore omnium Deo.



 CAPUT IX. De Lege et Precepto Dei; de Misericordia, atque errore Philosophorum.

Huius legis caput primum est, ipsum Deum nosse, soli obtemperare, solum colere. Non potest enim rationem hominis obtinere, qui parentem anime sue Deum nescit; quod est summum nefas. Que ignoratio facit, ut diis alienis seruiat, quo nichil sceleratius committi potest. Hinc iam procliuis est ad malitiam gradus per ignorantiam ueri ac singularis boni; quia Deus, quem nosse refugit, fons est ipse bonitatis. uel si iustitiam sequi uolet Dei, diuini tamen iuris ignarus,  gentis sue leges tanquam uerum ius amplectitur; quas non utique iustitia, sed utilitas reperit. Cur enim per omnes populos diuersa et uaria iura sunt condita, nisi quod unaqueque gens id sibi sanxit, quod putauit rebus suis utile? Quantum autem a iustitia recedat utilitas, populus ipse Romanus docet, qui per Feciales bella indicendo, et legitime iniurias faciendo, semper aliena cupiendo, atque rapiendo, et possessionem sibi totius  orbis comparauit. uerum hi iustos se putant,  [16Kb] si contra leges suas nichil faciant; quod etiam timori adscribi potest, si presentium penarum metu sceleribus abstineant. Sed concedamus sane, ut id natura, uel  sua sponte faciant, quod legibus facere coguntur. Num idcirco iusti erunt, quia parent institutis hominum, qui et ipsi aut errare, aut iniusti esse potuerunt! Sicut illi duodecim Tabularum conditores, qui certe publice utilitati pro conditione temporum seruierunt. Aliud est igitur ciuile ius, quod pro moribus ubique uariatur: aliud est uera iustitia, quam uniformem ac simplicem proposuit omnibus Deus; quem qui ignorat, et ipsam iustitiam ignoret necesse est.

Sed putemus fieri posse, ut aliquis naturali et ingenito  bono ueras uirtutes capiat, qualem fuisse Cimonem Athenis accepimus, qui et egentibus stipem dedit, et pauperes inuitauit, et nudos induit. Tamen cum illud unum quod est maximum deest, agnitio Dei, iam illa bona omnia superuacua sunt et inania, ut frustra in his assequendis laborauerit. Omnis enim iustitia eius similis erit humano corpori caput non habenti; in quo tametsi membra omnia, et locis suis constent, et figura, et habitudine, tamen quoniam deest id, quod est omnium principale, et uita, et  omni sensu caret. Itaque membra illa formam tantummodo membrorum habent, usum non habent, tam scilicet, quam caput sine corpore. Cui similis est, qui cum Deum non ignoret, uiuit iniuste. Id enim solum habet, quod est summum: sed frustra, quoniam uirtutibus tanquam membris eget.

Itaque ut sit uiuum ac sensibile corpus, et agnitio Dei necessaria est, quasi caput; et omnes uirtutes, quasi corpus. Ita fiet homo perfectus, ac uiuus: sed tamen summa omnis in capite est; quamuis constare non possit sine omnibus, sine quibusdam tamen potest. Et erit quidem animal uitiosum ac debile; sed tamen uiuet, sicut is qui et Deum nouit, et in aliqua re peccat. Dat enim ueniam peccatis Deus. Itaque sine membris aliquibus uiui potest, sine capite nullo modo.  Hec res efficit, ut philosophi, etiamsi natura sint boni, tamen nichil sciant, nichil sapiant. Omnis doctrina et uirtus eorum sine capite est; quia Deum nesciunt, qui est uirtutis ac doctrine caput: quem qui non agnoscit, licet uideat, cecus est; licet audiat surdus; licet loquatur, elinguis est. Cum uero conditorem rerum parentemque cognouerit, tunc et uidebit, et audiet, et loquetur. Habere enim caput cepit, in quo sunt sensus omnes collocati, hoc est oculi, aures, et lingua. Nam profecto is uidet, qui ueritatem in qua Deus est, uel  Deum in quo ueritas est, oculis cordis aspexerit: is audit, qui diuinas uoces ac precepta uitalia  [4Kb] pectori suo affigit: is loquitur, qui celestia disserens, uirtutem ac maiestatem Dei singularis enarrat. Quare non est dubium, quin impius sit, quisquis Deum non agnouerit; omnesque uirtutes eius, quas habere aut tenere se putat, in illa mortifera uia reperiuntur, que est tota tenebrarum. Quapropter nichil est quod aliquis sibi gratuletur, si has inanes uirtutes adeptus est; quia non tantum miser, qui bonis presentibus careat, sed etiam stultus sit necesse est, qui labores in uita sua maximos suscipiat incassum. Nam dempta spe immortalitatis, quam Deus pollicetur in sua Religione uersantibus, cuius assequende gratia uirtus appetenda est, et quidquid malorum acciderit perferendum,  maxima erit profecto uanitas, obsequi uelle uirtutibus, que frustra homini calamitates afferunt et labores. Nam si uirtus est, egestatem, exilium, dolorem, mortem, que timentur a ceteris, pati fortiter ac subire; quid tandem in se boni habet, cur eam propter seipsam philosophi dicant expetendam? Nimirum superuacuis et inanibus penis delectantur, quibus licet agere tranquille.

Si enim mortales sunt anime, si uirtus dissoluto corpore nichil futura est, quid fugimus attributa nobis bona, quasi aut ingrati, aut indigni qui diuinis muneribus perfruamur? Que bona ut habeamus, scelerate impieque uiuendum est; quia uirtutem, id est, iustitiam paupertas sequitur. Sanus igitur non est, qui nulla spe maiore proposita, iis bonis, quibus ceteri  utuntur in uita, labores, et cruciatus, et miserias anteponat. Si autem uirtus  capessenda est, quia constet ad eam nasci hominem, subesse debet spes aliqua maior, que malorum et laborum, quos perferre uirtutis est, magnum afferat preclarumque solatium. Nec aliter uirtus, cum per se dura sit, haberi pro bono potest quam si acerbitatem suam maximo bono penset.  Aeque non aliter his bonis presentibus abstinendum est, quam si sunt alia maiora, propter que tanti sit, et uoluptates omittere, et mala omnia sustinere. Ea uero nulla sunt alia  nisi perpetue uite. Hanc autem prestare quis potest, nisi Deus, qui uirtutem ipsam proposuit? Ergo in Dei agnitione et cultu rerum summa uersatur: in hoc est spes omnis ac salus hominis; hic est sapientie gradus primus, ut sciamus quis sit nobis uerus pater, eumque solum pietate debita prosequamur, huic pareamus, huic deuotissime seruiamus; in eo promerendo actus omnis, et cura, et opera collocetur.



CAPUT X. De Religione erga Deum, et Misericordia erga homines; atque de Mundi principio.

 Dixi, quid debeatur Deo: dicam nunc, quid homini tribuendum sit; quanquam id ipsum quod homini tribueris, Deo tribuitur, quia homo Dei simulacrum est. Sed tamen primum officium iustitie est, coniungi cum Deo; secundum, cum homine. Sed illud primum, Religio dicitur; hoc secundum, misericordia uel humanitas nominatur. Que uirtus propria est iustorum et cultorum Dei; quod ea sola uite communis continet rationem. Deus enim, qui ceteris animalibus sapientiam non dedit, naturalibus ea munimentis ab incursu et periculo tutiora generauit. Hominem uero quia nudum fragilemque formauit, ut eum sapientia potius instrueret, dedit ei preter cetera hunc pietatis affectum ut homo hominem tueatur, diligat, foueat, contraque omnia pericula et accipiat,  et prestet auxilium. Summum igitur inter se hominum uinculum est humanitas: quod qui disrupit, nefarius et parricida existimandus est. Nam si ab uno homine, quem Deus finxit, omnes orimur, certe consanguinei sumus; et ideo maximum scelus putandum est, odisse hominem, uel nocentem. Propterea Deus precepit inimicitias per nos nunquam faciendas, semper esse tollendas; scilicet ut eos, qui sint nobis  inimici, necessitudinis admonitos mitigemus. Item si ab uno Deo inspirati omnes et animati sumus, quid aliud quam fratres sumus? Et quidem coniunctiores, quod animis, quam quod corporibus.  [30Kb] Itaque non errat Lucretius, cum dicit:

Denique, celesti sumus omnes semine oriundi:
Omnibus ille idem pater est.
Ergo pro belluis immanibus sunt habendi, qui homini nocent, qui contra ius humanitatis et fas omne spoliant, cruciant, occidunt, exterminant.

Ob hanc necessitudinem germanitatis docet nos Deus, malum nunquam facere, semper bonum. Id autem ipsum bene facere quid sit, idem ipse prescribit: prestare auxilium depressis et laborantibus;  impertiri uictum non habentibus. Deus enim, quoniam  pius est, animal nos uoluit esse sociale. Itaque in aliis hominibus nos ipsos cogitare debemus. Non meremur in periculo liberari si non succurrimus: non meremur auxilium, si negamus. Ad hanc partem Philosophorum nulla precepta sunt; quippe qui false uirtutis specie capti, misericordiam de homine sustulerunt, et dum uolunt sanare, uitiauerunt. Et cum iidem plerumque fateantur, societatis humane communionem esse retinendam, ab ea plane seipsos inhumane sue uirtutis rigore dissociant. Conuincendus ergo etiam hic error illorum est, qui nichil cuiquam impertiendum putant. Urbis condende originem atque causam non unam intulerunt: sed alii eos homines, qui sint ex terra primitus nati, cum per siluas et campos erraticam degerent uitam,  nec ullo inter se sermonis aut iuris uinculo cohererent,  sed frondes et herbam pro cubilibus, speluncas et antra pro domibus haberent, bestiis et fortioribus animalibus prede fuisse commemorant. Tum eos, qui aut laniati effugerant, aut laniari proximos uiderant, admonitos periculi sui ad alios homines decurrisse, presidium implorasse, et primo nutibus uoluntatem suam significasse; deinde sermonis initia tentasse, ac singulis quibusque rebus nomina imprimendo,  [21Kb] paulatim loquendi perfecisse rationem. Cum autem nec multitudinem ipsam uiderent contra bestias esse tutam, oppida etiam cepisse munire; uel ut quietem noctis tutam sibi facerent, uel ut incursiones atque impetus bestiarum non pugnando, sed obiectis aggeribus arcerent.

O ingenia hominibus indigna que has ineptias protulerunt!  miseros, atque miserabiles, qui stultitiam suam litteris memorieque mandauerunt! Qui cum uiderent mutis quoque animalibus ingenitam esse rationem, uel conueniendi, uel inuicem appetendi, uel periculi fugiendi, uel mali cauendi, uel cubilia sibi et latibula parandi; homines autem ipsos existimauerint non nisi exemplis admoneri ac discere potuisse, quid metuere, quid cauere, quid facere deberent; aut nunquam conuenturos inter se fuisse, nec loquendi rationem reperturos, nisi eos bestie comedissent. Hec aliis delira uisa sunt  dixeruntque, non ferarum laniatus causam fuisse ceundi, sed ipsam potius humanitatem: itaque inter se congregatos, quod natura hominum solitudinis fugiens, et communionis ac societatis  appetens esset. Non magna inter eos disceptatio est. Siquidem cause dispares sunt, res eadem est. Potuit  igitur utrumque, quia non repugnat: sed tamen utrumque nullo modo uerum est; quia non per omnem terram nati sunt homines e terra, tanquam ex draconis alicuius dentibus proseminati  sed unus homo à Deo fictus est, ab eoque uno omnis terra humano genere completa est, eadem scilicet ratione, qua rursus post diluuium: quod certe negare non possunt. Nulla igitur in principio facta est eiusmodi congregatio; nec unquam fuisse homines in terra, qui preter infantiam non loquerentur, intelliget cui ratio non deest. Fingamus tamen illa uera esse, que otiosi et inepti senes fabulantur, ut eos suis potissimum sensibus et suis rationibus refellamus.

Si hac de causa sunt homines congregati, ut mutuis  auxiliis imbecillitatem suam tuerentur; succurrendum est igitur homini, qui egeat auxilio. Cum enim presidii causa homines societatem cum hominibus inierint et sanxerint, fedus illud inter homines a principio ortus sui ictum aut uiolare, aut non conseruare, summum nefas putandum est. Nam qui se a prestando auxilio remouet, etiam ab accipiendo se remoueat necesse est; quia nullius opera indigere se putat, qui alteri suam denegat. Huic uero, qui se ipse dissociat ac secernit a corpore, non ritu hominis, sed ferarum more uiuendum est. Quod si fieri non potest, retinendum est igitur omni modo uinculum societatis humane, quia homo sine homine nullo modo potest uiuere. Retentio autem societatis est communitas, id est auxilium prestare, ut possimus accipere. Sin uero   humanitatis ipsius causa facta est hominum congregatio, homo certe hominem debet  agnoscere. Quod si fecerunt illi rudes et adhuc feri homines, et fecerunt nondum constituta loquendi ratione, quid putemus hominibus expolitis, et sermonis  [14Kb] rerumque omnium commercio inter se copulatis esse faciendum, qui assueti hominibus solitudinem ferre non possunt?



CAPUT XI. De personis in quas beneficium sit conferendum.

Conseruanda est igitur humanitas, si homines recte dici uelimus. Id autem ipsum conseruare humanitatem, quid aliud est, quam diligere hominem, quia homo sit, et idem quod nos sumus? Discordia igitur atque dissensio non est secundum hominis rationem. uerumque est illud Ciceronis, quod ait, hominem nature obedientem homini nocere non posse.  Ergo si nocere homini contra naturam est, prodesse igitur homini secundum naturam sit necesse est. Quod qui non facit, hominis se appellatione dispoliat; quia humanitatis officium est, necessitati hominis ac periculo subuenire. Quero igitur ab iis, qui flecti ac misereri non putant esse sapientis: si homo ab aliqua bestia comprehensus, auxilium sibi armati hominis imploret, utrumne succurrendum putent, an minime? Non sunt tam impudentes, ut negent fieri oportere quod flagitat, quod exposcit humanitas. Item si aliquis circumueniatur igni, ruina opprimatur, mergatur mari, flumine rapiatur, num putent hominis esse, non auxiliari? non sunt ipsi homines, si putent. Nemo enim potest eiusmodi periculis non esse subiectus.  Imo uero et hominis et fortis uiri esse dicent,  seruare periturum. Si ergo in eiusmodi casibus, qui periculum uite homini afferunt, succurrere humanitatis esse concedunt, quid cause est, cur, si homo esuriat, sitiat, algeat, succurrendum esse non putent? Que cum sint paria natura cum illis casibus fortuitis, et unam eamdemque humanitatem desiderent, tamen illa discernunt, quia non re ipsa uera, sed utilitate presenti omnia metiuntur. Illos enim, quos periculo surripiunt, sperant sibi gratiam relaturos. Egentes autem, quia non sperant, perire arbitrantur quidquid eiusmodi hominibus impertiant. Hinc est illa Plauti detestanda sententia:

Male meretur, qui mendico dat, quod edat.
Nam et illud, quod dat, perit;
Et illi producit uitam ad miseriam.
 Atenim peta fortasse pro persona locutus est.

Quid Marcus Tullius in suis Officialibus libris, nonne hoc idem suadet, non esse omnino largiendum? Sic enim dixit: »Largitio que fit ex re familiari, fontem ipsum benignitatis exhaurit; ita benignitate benignitas tollitur, qua quo in plures usus sis, eo minus in multos uti possis.« Et idem paulo post: »Quid autem est stultius, quam quod libenter facias, curare ut id diutius facere non possis?« uidelicet professor sapientie refrenat homines ab humanitate, monetque ut rem familiarem diligenter custodiant; malintque arcam, quam iustitiam conseruare. Quod cum intelligeret inhumanum esse, ac nefarium, mox alio capite, quasi actus penitentia, sic ait: »Nonnunquam tamen est largiendum; nec hoc benignitatis genus omnino  repudiandum, et sepe idoneis hominibus egentibus  de re familiari impertiendum.« Quid est idoneis? nempe iis, qui restituere ac referre gratiam possint. Si nunc Cicero uiueret, exclamarem profecto: Hic, hic, Marce Tulli, aberrasti a uera iustitia; eamque uno uerbo sustulisti; cum pietatis et humanitatis officia utilitate metitus es.  [5Kb] Non enim idoneis hominibus largiendum est, sed quantum potest, non idoneis. Id enim iuste, id pie, id humane sit, quod fine spe recipiendi feceris.

Hec est uera illa et germana iustitia, cuius solidam et expressam nullam tenere uos dicis. Ipse pluribus locis clamas, mercenariam non esse uirtutem; faterisque in libris Legum tuarum, liberalitatem gratuitam esse, his uerbis: »Nec est dubium, quin is, qui liberalis benignusque dicitur, officium, non fructum sequatur.« Cur ergo idoneis potius largiris, nisi ut  postea mercedem recipias? Te igitur auctore ac preceptore iustitie, quisquis idoneus non erit, nuditate, siti, fame conficietur; nec homines copiosi, et usque ad delicias abundantes subuenient ultime necessitati. Si uirtus mercedem non exigit, si propter se ut dicis, expetenda est; ergo iustitiam matrem principemque  uirtutum suo pretio, non tuo commodo estima. Ei potissimum tribue, a quo nichil speres. Quid personas eligis? quid membra inspicis? Pro homine tibi habendus est, quisquis ideo precatur, quia te hominem putet. Abiice umbras illas imaginesque iustitie, atque ipsam ueram et expressam tene. Largire cecis, debilibus, claudis, destitutis; quibus, nisi largiare, moriendum est. Inutiles sunt hominibus, sed utiles Deo, qui eos retinet in uita, qui spiritu donat, qui luce dignatur. Foue, quantum in te est, et animas hominum, ne extinguantur, humanitate sustenta. Qui succurrere perituro potest, si non succurrerit, occidit. uerum isti, quia neque naturam retinent, neque premium in eo quod sit sciunt, dum perdere timent, perdunt; et in id, quod maxime cauent, incidunt, ut  quidquid largiuntur, aut pereat omnino, aut ad tempus breuissimum prosit. Nam qui exiguam stipem miseris negant, qui conseruare humanitatem sine damno suo uolunt, patrimonia sua effundunt, ut aut peritura et fragilia sibi comparent, aut certe maximis suis damnis nichil consequantur.

Quid enim dicendum est de iis, qui populari leuitate  ducti, uel magnis urbibus suffecturas opes  [6Kb] exhibendis muneribus impendunt? nisi eos dementes atque furiosos, qui prestent id populo, quod et ipsi perdant, et nemo eorum, quibus prestatur, accipiat. Itaque ut est omnis uoluptas caduca et breuis, oculorum maxime et aurium, aut obliuiscuntur homines, et alterius damna pro ingratis habent; aut etiam offenduntur, si non est libidini uulgi satisfactum: ut etiam homines stultissimi malum sibi malo comparauerint; aut si adeo placuerunt, nichil amplius, quam inanem fauorem paucorumque dierum fabulas assequuntur. Sic quotidie leuissimorum hominum patrimonia in res superuacuas prodiguntur. Num ergo illi sapientius, qui utiliora et diuturniora ciuibus suis exhibent munera? ii scilicet, qui publicis operibus extructis, memoriam nomini suo querunt? ne isti quidem recte bona  sua in terra sepeliunt; quia nec memoria quidquam mortuis confert, nec opera eorum sempiterna sunt: siquidem aut uno tremore terre dissipantur et corruunt, aut fortuito consumuntur incendio, aut hostili aliquo impetu diruuntur, aut certe uetustate ipsa dissoluta labuntur. »Nihil est enim ut ait orator, opere et manufactum quod non conficiat et consumat uetustas. At hec iustitia et lenitas florescit quotidie magis.« Illi ergo melius, qui tribulibus suis aut clientibus largiuntur:  aliquid enim prestant hominibus, et prosunt: sed non est illa uera et iusta largitio. Beneficentia enim nulla est, ubicumque necessitas non est. Perit ergo quidquid gratie causa tribuitur non indigentibus; aut cum fenore redit, et beneficentia non erit. Quod et si gratum est iis, quibus datur, iustum tamen non est, quia si non fiat, nichil mali sequitur. Unum igitur certum et uerum liberalitatis officium est, egentes atque inutiles alere.



CAPUT XII. De generibus beneficentie, et operibus misericordie.

Hec est illa perfecta iustitia, que custodit humanam, de qua philosophi loquuntur, societatem. Hic diuitiarum maximus ac uerissimus fructus est, non uti  opibus ad propriam unius uoluptatem, sed ad multorum salutem, non ad presentem suum fructum, sed ad iustitiam, que sola non interit. Tenendum est igitur omni modo, ut ab officio misericordie spes recipiendi absit omnino. Huius enim operis et officii merces a Deo est expectanda solo: nam si ab homine expectes, iam non humanitas erit illa, sed beneficii feneratio; nec potest uideri bene meruisse, qui quod facit, non alteri, sed sibi prestat; et tamen res eodem  redit;  [5Kb] ut quod alteri quisque prestiterit, nichil ab eo commodi sperans, uere sibi prestet, quia mercedem capiet a Deo. Idem Deus precepit, ut si quando cenam parauerimus, eos in conuictum adhibeamus, qui reuocare non possint et uicem reddere; ut omnis actus uite nostre non careat misericordie munere. Nec tamen quisquam interdictum sibi putet, aut communione cum amicis, aut caritate cum proximis. Sed notum nobis Deus fecit, quod sit uerum et iustum opus, ita nos oportet cum proximis uiuere, dummodo sciamus illud ad hominem, hoc ad Deum pertinere.

Precipua igitur uirtus est hospitalitas; quod philosophi quoque aiunt: sed eam detorquent a uera iustitia, et ad commodum rapiunt. »Recte, inquit Cicero, a Theophrasto est laudata hospitalitas.  Est enim  ualde decorum, patere domos hominum illustrium hospitibus illustribus.« Eodem modo rursus errauit, quo tum, cum idoneis esse diceret largiendum. Non enim iusti et sapientis uiri domus illustribus debet patere, sed humilibus et abiectis. Nam illustres illi ac potentes nulla re possunt indigere; quos opulentia sua et munit, et honorat. Nihil autem a uiro iusto faciendum est, nisi quod sit beneficium. Beneficium autem si refertur, interit, atque finitur; nec enim possumus id habere integrum, cuius pretium nobis persolutum est. In his itaque beneficiis iustitie ratio uersatur,  que salua et incorrupta permanserint: permanent  autem non aliter, quam si prestentur hominibus iis, qui prodesse nullo modo possunt. At ille in recipiendis illustribus nichil spectauit aliud, nisi utilitatem; nec dissimulauit homo ingeniosus, quid ex eo commodi speraret. Ait enim, qui id faciat, potentem apud exteros futurum per gratiam principum, quos sibi hospitii et amicitie iure constrinxerit. O quam multis argumentis Ciceronis inconstantia, si id agerem, coargui posset! Nec tam nostris, quam suis uerbis refelleretur. Idem quippe ait, ut quisque maxime ad suum commodum referat, quecumque agit, ita minime esse uirum bonum. Idem etiam negat, simplicis et aperti hominis esse, ambire, simulare aliquid, et pretendere, aliud agere uideri, cum aliud agat; prestare se alteri fingere, quod sibi prestet: sed  malitiosi potius, et astuti, et fallacis, et subdoli. Quomodo ergo defenderet, quominus ambitiosa illa hospitalitas malitia esset? »Tu mihi per omnes portas circumcurses, ut aduenientes populorum atque urbium principes domum tuam inuites, ut per eos apud ciues eorum potentiam consequare; uelisque te iustum, et humanum, et hospitalem uideri, cum studeas utilitati tue.« uerum hoc ille non potius incaute? Quid enim minus in Ciceronem conuenit? Sed ignorantia ueri iuris, prudens ac sciens in hos se laqueos induit. Quod ut ei possit ignosci, testificatus est non ad ueram iustitiam, quam non teneat, precepta se  dare; sed ad umbram imaginemque iustitie. Ignoscendum  est igitur umbratico et imaginario preceptori;  [16Kb] nec ab eo ueritas exigenda est, qui se nescire fateatur.

Captiuorum redemptio magnum atque preclarum iustitie munus est: quod idem ipse Tullius approbauit. »Atque hec benignitas, inquit, etiam reipublice est utilis, redimi e seruitute captos, locupletari tenuiores. Hanc ego consuetudinem benignitatis largitioni munerum longe antepono. Hec est grauium hominum, atque magnorum.« Proprium igitur iustorum opus est, alere pauperes, ac redimere captiuos, cum apud iniustos, si qui hec faciant, graues et magni appellentur. Iis enim maxime laudis est benefacere, quos nemo sperauit esse facturos. Nam qui bonum facit uel consanguineo, uel proximo, uel amico;  aut nullam, aut certe non magnam laudem meretur; quia facere debet, sitque impius ac detestabilis, nisi fecerit id, quod ab eo et natura ipsa, et necessitudo exigit; et si facit, non tam glorie assequende, quam reprehensionis uitande gratia facit. Qui autem fecit alieno, et ignoto, is uero dignus est laude; quoniam, ut faceret, sola ductus est humanitate. Ibi ergo iustitia est, ubi ad benefaciendum necessitatis uinculum nullum est. Hoc igitur officium benignitatis ne anteponere quidem largitioni munerum debuit,  quod est comparantis, et e duobus bonis id, quod sit melius, eligentis. Illa enim largitio hominum patrimonia sua in mare abiicientium inanis, et leuis, et ab omni iustitia remotissima est. Itaque ne dici quidem munera oportet, in quibus nemo accipit, nisi qui accipere non meretur.

Non minus magnum iustitie opus est, pupillos et uiduas destitutos, et auxilio indigentes tueri, atque defendere. Quod adeo uniuersis diuina lex illa prescribit; quando quidem boni quique iudicesad officium suum iudicant pertinere, ut eos naturali humanitate foueant, ac iisdem prodesse nitantur. uerum hec opera proprie nostra sunt, qui legem, qui uerba ipsius Dei precipientis accepimus. Nam illi sentiunt quidem natura esse iustum tueri eos, qui tutela carent:  sed, cur ita sit, non perspiciunt. Deus enim, cuius perpetua clementia est, idcirco uiduas pupillosque defendi ac foueri iubet, ne quis respectu ac miseratione pignorum suorum retardetur, quominus mortem pro iustitia fideque suscipiat: sed incunctanter ac fortiter subeat, cum sciat se caros suos Deo relinquere, nec his unquam presidium defuturum. Aegros quoque, quibus defuerit qui assistat, curandos fouendosque suscipere, summe humanitatis et magne operationis est: quod qui fecerit, uiuam hostiam  Deo acquiret; et quod alteri dederit ad tempus, ipse a Deo accipiet in eternum. Ultimum illud et maximum pietatis officium est, peregrinorum et pauperum sepultura:  [5Kb] quod illi uirtutis iustitieque doctores prorsus non attigerunt. Nec enim poterant id uidere, qui utilitate omnia officia metiebantur. In ceteris enim, que supra dicta sunt, quamuis uerum limitem non tenuerint; tamen, quoniam commodi aliquid in his deprehenderunt, quasi odore quodam ueritatis retenti, propius oberrarunt: hoc autem, quia nichil uidere in eo commodi poterant, reliquerunt.

Quin etiam non defuerunt, qui superuacaneam facerent sepulturam; nichilque esse dicerent mali, iacere inhumatum atque abiectum: quorum impiam sapientiam, cum omne humanum genus respuit, tum  diuine uoces, que id fieri iubent. uerum illi non audent dicere, id non esse faciendum: sed, si forte non fiat, nichil esse incommodi. Itaque in ea re non tam precipientium, quam consolantium funguntur officio, ut si forte id sapienti euenerit, ne se ob hoc miserum putet. Nos autem non quid sapienti ferendum sit dicimus: sed quid facere ipse debeat. Itaque non querimus nunc utrumne tota sepeliendi ratio sit utilis, necne: sed hec, etiamsi sit inanis , tamen facienda est, uel ob hoc solum, quod  apud homines bene et humane fieri uidetur. Animus enim queritur, et propositum ponderatur. Non ergo patiemur, figuram et figmentum Dei feris ac uolucribus in predam iacere: sed reddemus id terre, unde ortum est; et quamuis in homine ignoto necessariorum munus implebimus, in quorum locum, quia de sunt, succedat humanitas, et ubicumque homo desiderabitur, ibi exigi officium nostrum putabimus. In quo autem magis iustitie ratio consistit, quam in eo, ut quod prestamus nostris per affectum, prestemus alienis per humanitatem; que est multo certior iustiorque? Que cum fit, iam non homini prestatur, qui nichil sentit; sed Deo soli, cui carissimum sacrificium est opus iustum. Dicet aliquis fortasse: Si hec omnia fecero, nichil habebo. Quid enim, si magnus hominum numerus egebit, algebit, capietur, morietur,  ut hec facientem uel uno die patrimonio exui sit necesse, perdamne rem familiarem, meo, aut maiorum labore quesitam, ut iam ipsi mihi aliena misericordia uiuendum sit?

Quid tu tam pusillo animo paupertatem times? quam etiam uestri philosophi laudant: nichil hac tutius, nichilque tranquillius esse testantur. Hoc quod times, sollicitudinum portus est. An ignoras, quot periculis, quot casibus cum his malis opibus subiaceas? Que  tecum bene agent, si sine tuo cruore transierint. Tu uero preda onustus incedis, et spolia geris, que irritent animos etiam tuorum. Quid ergo dubitas bene collocare id, quod tibi forsan  [6Kb] eripiet aut unum latrocinium, aut existens repente proscriptio, aut hostilis aliqua direptio? Quid uerere fluxum et fragile bonum facere sempiternum, aut thesauros tuos custodi Deo credere, ubi non furem predonemque timeas, non rubiginem, non tyrannum? Qui apud Deum diues est, pauper esse nunquam potest. Si iustitiam tanti putas, sequere, abiectis oneribus que te premunt: libera te ipsum compedibus et catenis, ut expeditus ad Deum curras. Magni et excelsi animi est despicere et calcare mortalia. Sed si hanc uirtutem non capis, ut diuitias tuas in aram Dei conferas, ut fragilibus tibi  compares firmiora, liberabo te metu. Omnia ista precepta non tibi soli dantur, sed omni populo, qui mente coniunctus est, et coheret sicut homo unus. Si solus magnis operibus non sufficis, pro uirili parte operare iustitiam, sic tamen, ut quantum diuitiis inter ceteros, tantum opere precellas. Neque nunc suaderi tibi putes, ut rem familiarem tuam minuas, uel exhaurias: sed que in superuacua fueras impensurus, ad meliora conuertas. Unde bestias emis, hinc captos redime; unde feras pascis, hinc pauperes ale; unde homines ad gladium comparas, hinc innocentes  mortuos sepeli. Quid prodest perdite nequitie bestiarios facere locupletes, et instruere ad flagitia? Transfer ad magnum sacrificium male peritura; ut pro his ueris muneribus habeas a Deo munus eternum. Magna est misericordie merces, cui Deus pollicetur peccata se omnia remissurum. Si audieris, inquit, preces supplicis tui, et ego audiam tuas. Si misertus laborantium fueris, et ego in tuo labore miserebor. Si autem non respexeris, nec adiuueris, et ego animum tuum contra te geram, tuisque te legibus iudicabo.



CAPUT XIII. De penitentia, de misericordia, ac peccatorum uenia.

 Quoties igitur rogaris, tentari te a Deo crede, an sis dignus audiri. Circumspice conscientiam tuam et, quantum potes, medere uulneribus. Nec tamen quia peccata largitione tolluntur, dari tibi licentiam peccandi putes. Abolentur enim, si Deo largiare, quia peccaueris; nam si fiducia largiendi pecces, non abolentur. Deus enim purgari homines a peccatis maxime cupit, ideoque agi penitentiam iubet. Agere autem penitentiam, nichil aliud est, quam profiteri et affirmare, se ulterius non peccaturum. Ignoscitur  itaque iis qui ad peccatum  [5Kb] imprudenter incauteque labuntur: ueniam non habet, qui sciens peccat. Nec tamen si aliquis fuerit purificatus ab omni labe peccati, temperandum sibi ab opere largitionis existimet, quia non habeat peccata, que deleat. Imo uero tum magis iustitiam debet operari, cum factus est iustus, ut quod ante in medelam uulnerum fecerat, postmodum faciat in laudem gloriamque uirtutis. Eo accedit, quod nemo esse sine delicto potest, quandiu indumento carnis oneratus est. Cuius infirmitas triplici modo subiacet dominio peccati, factis, dictis, cogitationibus.

Per hos gradus ad summum culmen iustitia procedit. Primus est uirtutis gradus malis operibus abstinere; secundus, etiam malis uerbis; tertius, etiam  cogitatione rerum malarum. Qui primum gradum ascendit, satis iustus est; qui secundum, iam perfecte uirtutis: siquidem neque factis, neque sermone delinquat: qui tertium, is uero similitudinem Dei assecutus uidetur. Est enim pene supra humanum modum, ne in cogitationem quidem admittere, quod sit uel factu malum, uel improbum dictu. Itaque etiam iusti homines, qui frenare se possunt ab omni opere iniusto, nonnunquam tamen ipsa fragilitate uincuntur, ut uel in ira malum dicant, uel in aspectu  rerum delectabilium tacita cogitatione concupiscant. Quod si mortalis conditio non patitur esse hominem ab omni macula purum, debent ergo largitione perpetua peccata carnis aboleri. Unum est enim sapientis, et iusti, et uitalis uiri opus, diuitias suas in sola iustitia collocare: qua profecto qui eget, licet ille Cresum, aut Crassum diuitiis superet, hic pauper, hic nudus, hic mendicus putandus est. Danda igitur opera, ut indumento iustitie pietatisque uelemur, quo nos exuat nemo, quod nobis sempiternum prebeat ornatum. Nam si deorum cultores simulacra insensibilia excolunt, et quidquid pretiosi habent, in ea conferunt, quibus nec uti possunt, nec gratias agere, quod acceperint: quanto iustius est, et uerius, uiuentia Dei simulacra excolere, ut promereare  uiuentem? Que sicut usui habent quidquid acceperint, et gratias agunt: ita Deus, in cuius conspectu bonum feceris, et probabit, et mercedem pietatis exsoluet.



CAPUT XIu. De affectibus, ac de iis Stoicorum sententia, et de uirtute, uitiis et misericordia.

Si ergo in homine preclarum et excellens est bonum misericordia, idque diuinis testimoniis, et bonorum malorumque consensu optimum iudicatur:  apparet philosophos longe abfuisse ab humano bono  [39Kb] qui neque preceperunt eiusmodi quidquam, neque fecerunt; sed uirtutem, que in homine propemodum singularis est, pro uitio semper habuerunt. Libet hic interponere unum de philosophia locum, ut illorum plenius coarguamus errores, qui misericordiam, cupiditatem, metum, morbos animi appellant. Conantur illi quidem uirtutes a uitiis distinguere, quod est sane facillimum. Quis enim non possit liberalem a prodigo separare  aut parcum a sordido, aut quietum ab inerti, aut cautum a timido? quod hec, que sunt bona, fines suos habeant; quos si excesserint, in uitia labuntur: ita ut constantia, nisi pro ueritate suscepta sit, fit impudentia; item fortitudo, si nulla necessitate cogente, aut non pro causa honesta  certum periculum subierit, in temeritatem conuertitur. Libertas quoque, si alios insectetur, potius quam insectantibus resistat, contumacia est. Seueritas etiam, nisi se intra congruentes nocentium penas cerceat, fit seua crudelitas.

Itaque dicunt, eos, qui mali uideantur, non sua sponte peccare, nec mala potius eligere: sed bonorum specie lapsos, incidere in mala, dum bonorum ac malorum discrimen ignorant. Hec quidem falsa non sunt: sed ad corpus cuncta referuntur. Nam parcum esse, aut constantem, aut cautum, aut quietum, aut fortem, aut seuerum, uirtutes sunt quidem, sed huius temporarie uite. Nos autem, qui hanc uitam contemnimus, alias nobis uirtutes propositas habemus, de quibus philosophi ne suspicari quidem  ulla ratione potuerunt. Itaque et uirtutes quasdam  pro uitiis, et uitia quedam pro uirtutibus habuerunt. Nam Stoici affectus omnes, quorum impulsu animus commouetur, ex homine tollunt; cupiditatem, letitiam, metum, mestitiam, quorum duo priora ex bonis sunt aut futuris, aut presentibus, posteriora ex malis. Eodem modo hec quatuor, morbos  uocant, non tam natura insitos, quam praua opinione susceptos. Et idcirco eos censent extirpari posse radicitus, si bonorum malorumque opinio falsa tollatur. Si enim nichil censeat sapiens bonum, nichil malum; nec cupiditate ardescet, nec letitia gestiet, nec metu terrebitur, nec egritudine contrahetur. Mox uidebimus, an efficiant, quod uelint, aut quid efficiant: interim propositum arrogans, ac pene furiosum, qui se putent mederi, et eniti posse contra uim  rationemque nature.



CAPUT Xu. De affectibus ac de iis Peripateticorum sententia.

Hec enim naturalia esse, non uoluntaria, omnium uiuentium ratio demonstrat, que iisdem omnibus quatitur affectibus. Peripatetici ergo rectius, qui hec omnia detrahi posse negant, quia nobiscum simul nata sint; et conantur ostendere, quam prouidenter, et quam necessario Deus, siue natura  his nos armarit affectibus: quos tamen, quia uitiosi plerumque fiunt, si nimii sint, posse ab homine, adhibito modo, salubriter temperari, ut tantum homini, quantum nature satis est, relinquatur. Non insipiens disputatio, si  non ad hanc uitam  omnia referrentur. Stoici ergo furiosi, qui ea  non temperant, sed abscindunt, rebusque a natura insitis  [27Kb] castrare hominem quodammodo uolunt. Quod tale est, quale si uelint, aut metum detrahere ceruis, aut uenenum anguibus, aut iram feris, aut placiditatem pecudibus. Nam que singula mutis animalibus data sunt, ea uero uniuersa homini simul. Quod si, ut medici affirmant, letitie affectus in splene est, ire in felle, libidinis in iecore, timoris in corde; facilius est interficere animal ipsum, quam ex corpore aliquid euellere: quod est animantis naturam uelle mutare. Sed homines prudentes non intelligunt, cum uitia ex homine tollunt, etiam se uirtutem tollere, cui soli locum faciunt. Nam si uirtus est, in medio ire impetu seipsum cohibere ac reprimere, quod negare non possunt; caret ergo uirtute, quisquis  ira caret. Si uirtus est, libidinem corporis continere; uirtute careat necesse est, qui libidinem quam temperet, non habet. Si uirtus est, cupiditatem ab alieni appetitione frenare; nullam certe uirtutem potest habere, qui caret eo ad quod cohibendum uirtutis usus adhibetur. Ubi ergo uitia non sunt, nec uirtuti quidem locus est: sicut nec uictorie quidem, ubi aduersarius nullus est. Ita fit, ut bonum sine malo esse in hac uita non possit. Affectus igitur, quasi ubertas  est naturalis animorum. Nam sicut in sentes ager, qui est natura fecundus, exuberat: sic animus incultus, uitiis sua sponte inualescentibus, uelut spinis obducitur. Sed cum uerus cultor accesserit, statim, cedentibus uitiis, fruges uirtutis oriuntur.

Deus itaque, cum hominem primum fingeret, mirabili prouidentia ingenerauit ei prius istas animi commotiones, ut posset capere uirtutem, sicut terra culturam; posuitque materiam uitiorum in affectibus, uirtutis, in uitiis. Que profecto aut nulla erit, aut in usu esse non poterit, si desint ea, per que uis eius aut apparet, aut constat. uideamus nunc, iidem illi, qui uitia penitus excidunt, quid effecerint. Quatuor illos affectus, quos ex opinione bonorum malorumque nasci putant; quibus euulsis, sanandum esse animum  sapientis existimant: quoniam intelligunt et natura insitos esse, et sine his nichil moueri, nichil agi posse; alia quedam in eorum locum uicemque supponunt: ut pro cupiditate, substituunt uoluntatem: quasi uero non multo sit prestabilius, bonum cupere, quam uelle. Item pro letitia gaudium, pro metu cautionem. At in illo quarto immutandi nominis eos ratio defecit. Itaque egritudinem penitus, id est, mestitiam doloremque animi sustulerunt: quod fieri nequaquam  potest. Quis enim possit non dolere, si patriam aut pestilentia exhauserit, aut hostis euerterit,  [16Kb] aut tyrannus oppresserit? Potest aliquis non dolere, si sublatam uiderit libertatem; si proximos, si amicos, si bonos uiros aut exterminatos, aut crudelissime trucidatos? nisi cuius mens ita obstupuerit, ut sit ei sensus omnis ereptus. Quare aut omnia tollere debuerunt, aut implenda fuerat curta hec et debilis disputatio; id est, etiam pro egritudine aliquid reponendum, quoniam, superioribus ita ordinatis, hoc consequens erat.

Ut enim presentibus letamur bonis: sic malis angimur, ac dolemus. Si ergo letitie, quoniam uitiosam putabant, nomen aliud indiderunt: sic egritudini, quoniam et ipsam uitiosam putabant, aliud uocabulum tribui congruebat. Unde apparet non illis  rem defuisse, sed uerbum; cuius indigentia eum totum affectum, qui est uel maximus, contra quam natura pateretur, auferre uoluerunt. Nam illas nominum commutationes poteram coarguere pluribus, et ostendere, aut sermonis ornandi, augendeque copie gratia, multa nomina iisdem rebus imposita, aut certe non multum inter se illa distare. Nam et cupiditas a uoluntate incipit; et cautio a metu oritur; et letitia nichil aliud est, quam professum gaudium. Sed putemus, ut ipsi uolunt, esse diuersa. Nempe igitur cupiditatem esse dicent, perseuerantem ac perpetuam uoluntatem; letitiam uero, insolenter se efferens gaudium; metum autem, nimiam et excedentem modum cautionem. Ita fit, ut ea, que tollenda esse censent, non tollant, sed temperent; siquidem nomina tantummodo immutant, res ipse manent. Eo igitur  imprudentes reuoluuntur, quo Peripatetici ratione perueniunt; ut uitia, quoniam tolli non possunt, medie  temperanda sint. Ergo errant, quia non efficiunt, quod uolunt, et longo asperoque circuitu in eamdem uiam redeunt.



CAPUT XuI. De affectibus, ac de iis Peripateticorum euersa sententia: quis sit uerus affectuum, quique eorum malus usus.

At ego ne Peripateticos quidem accessisse ad ueritatem puto, qui uitia esse concedunt, sed ea mediocriter temperant. Carendum est enim uitiis etiam mediocribus: quin potius efficiendum fuit primum, ne uitia essent. Nec enim quidquam uitiosum nasci potest: sed uitia fieri, si male utamur affectibus; si bene, uirtutes. Deinde monstrandum est, non ipsos affectus, sed eorum causas esse moderandas. Non est,  inquiunt, letitia nimia gestiendum; sed modice, ac moderate. Hoc uero tale est, quale si dicerent, non esse currendum concitate, sed gradiendum quiete. At potest et qui graditur, errare; et qui currit, rectam uiam tenere. Quid si ostendo esse aliquid, ubi non tantum modicum, sed uel punctum gaudere, uitiosum sit; et aliud contra, in quo uel exultare letitia minime criminosum? Quid tandem nobis ista mediocritas proderit? Quero utrumne sapienti letandum putent, si quid inimico suo mali uideat accidere; aut utrumne letitiam frenare debeat, si uictis hostibus, aut oppresso tyranno, libertas et salus ciuibus parta sit?

Nemo dubitat quin et in illo exiguum letari, et in hoc parum letari sit maximum crimen. Eadem de ceteris affectibus dicere licet. Sed, ut dixi, non in  his moderandis sapientie ratio uersatur, sed in causis eorum: quoniam extrinsecus commouentur; nec  ipsis potissimum frenos imponi  [4Kb] oportuit, quoniam et exigui possunt esse in maximo crimine, et maximi possunt esse sine crimine. Sed assignandi fuerunt certis temporibus, et rebus, et locis; ne uitia sint, quibus uti recte licet. Sicut enim recte ambulare bonum est, errare autem malum: sic moueri affectibus in rectum, bonum est; in prauum, malum. Nam libido, si extra legitimum torum non euagetur, licet sit uehemens, tamen culpa caret. Sin uero appetit alienum, licet sit mediocris, uitium tamen maximum est. Non est itaque morbus irasci, nec cupere, nec libidine commoueri: sed iracundum esse, morbus est, cupidum, libidinosum. Qui enim iracundus est, etiam cui non debet, aut cum non oportet, irascitur. Qui cupidus, etiam quod non opus est, concupiscit. Qui libidinosus, etiam quod legibus uetatur, affectat. Omnis  igitur ratio in eo uersari debuit, ut quoniam earum rerum impetus inhiberi non potest, nec debet, quia necessario est insitus ad tuenda officia uite, dirigeretur potius in uiam rectam, ubi etiam cursus offensione ac periculo careat.



CAPUT XuII. De affectibus ac eorum usu; de patientia et summo bono Christianorum.

Sed euectus sum coarguendi studio longius; cum sit mihi propositum, ea, que uitia philosophi putauerunt, ostendere non tantum uitia non esse, uerum etiam magnas esse uirtutes. Ex aliis docendi gratia sumam, que pertinere ad rem maxime puto. Metum,  seu timorem in maximo uitio ponunt, summamque  imbecillitatem esse animi putant; cui sit contraria fortitudo, que si sit in homine, locum timori esse nullum. Creditne ergo aliquis, fieri posse, ut idem metus summa sit fortitudo? Minime. Neque enim uidetur capere natura, ut aliquid in contrarium recidat. Atqui ego non arguta aliqua conclusione, ut apud Platonem Socrates facit, qui eos, quos contra disputat, cogit ea, que negauerant, confiteri; sed simpliciter ostendam summum metum summam esse uirtutem. Nemo dubitat, quin timidi et imbecilli sit animi, aut dolorem metuere, aut egestatem, aut exilium, aut carcerem, aut mortem: que omnia quisquis non exhorruerit, fortissimus iudicatur. Qui autem Deum metuit, illa uniuersa non metuit. Ad quod probandum argumentis opus non est; spectate sunt enim semper, spectanturque adhuc per orbem pene cultorum Dei, in  quibus excruciandis noua et inusitata tormenta excogitata sunt. Nam de mortis generibus horret animus recordari; cum immanium bestiarum, ultra ipsam mortem, carnificina seuierit. Has tamen execrabiles corporum lacerationes felix atque inuicta patientia sine ullo gemitu pertulit. Hec uirtus omnibus populis, atque prouinciis, et ipsis tortoribus miraculum maximum prebuit; cum patientia crudelitas uinceretur. Atqui hanc uirtutem nichil aliud, quam metus Dei fecit. Itaque  non euellendus, ut Stoici, neque temperandus timor, ut Peripatetici uolunt; sed in ueram uiam dirigendus est, auferendique sunt metus; sed ita, ut hic solus relinquatur, qui quoniam legitimus ac uerus est, solus efficit, ut possint cetera omnia non timeri.  Cupiditas quoque inter uitia numeratur: sed si hec  que terrena sunt, concupiscat, uitium est; uirtus autem, si celestia. Qui enim iustitiam, qui Deum, qui uitam perpetuam, qui lucem sempiternam, eaque omnia, que Deus homini pollicetur, consequi cupit, opes istas, et honores, et potentatus,  [25Kb] et regna ipsa contemnet.

Dicet fortasse Stoicus, uoluntate opus esse ad hec consequenda, non cupiditate: imo uero parum est uelle. Multi enim uolunt: sed cum dolor uisceribus accesserit, uoluntas cedit, cupiditas perseuerat; que si efficit, ut contemptui sint omnia, que a ceteris appetuntur, summa uirtus est, siquidem continentie mater est. Ideoque illud potius efficere debemus, ut affectus, quibus praue uti uitium est, dirigamus in rectum. Nam iste concitationes animorum iuncto  currui similes sunt; in quo recte moderando summum rectoris officium est, ut uiam nouerit: quam si tenebit, quamlibet concitate ierit, non offendet. Si autem aberrauerit, licet placide ac leniter eat, aut per confragosa uexabitur, aut per precipitia labetur, aut certe, quo non est opus, deferetur. Sic currus ille uite, qui affectibus, uelut equis pernicibus ducitur, si uiam rectam teneat, fungetur officio. Metus igitur, et cupiditas, si proiiciantur in terram, uitia fient; uirtutes autem, si ad diuina referantur. Parcimoniam contra uirtutis loco habent: que si studium est habendi, non potest esse uirtus; quia in augendis, uel tuendis terrestribus bonis tota uersatur. Nos autem summum bonum non referimus ad corpus; sed omne officium solius anime conseruatione metimur. Quod  si  patrimonio minime parcendum est, ut humanitatem, iustitiamque teneamus; non est uirtus frugi esse: quod nomen uirtutis specie fallit ac decipit. Est enim frugalitas, abstinentia quidem uoluptatum: sed eo uitium, quia ex habendi amore  descendit; cum sit et uoluptatibus abstinendum, et pecunie minime temperandum. Nam parce, id est, mediocriter uti pecunia, quasi quedam pusillitas animi est, aut pretimentis, ne sibi desit; aut desperantis, posse se illam reparare; aut contemptum terrestrium non capientis. Sed illi rursus eum, qui rei familiari sue non parcat, prodigum uocant. Nam ita liberalem distinguunt a prodigo, quod is liberalis sit, qui et bene meritis, et cum oportet, et quantum satis est, largiatur; prodigus uero, qui et non meritis, et cum opus non est, et sine respectu rei familiaris effundat.

Quid ergo? Prodigumne dicemus eum, qui misericordie causa tribuat egentibus uictum? Atqui multum refert utrumne scortis propter libidinem largiare,  an miseris propter humanitatem: utrum pecuniam tuam perductores, aleatores, lenonesque diripiant; an illam pietati ac Deo prestes: utrumne illam uentri ac gule ingeras, an in thesauro iustitie reponas. Ut ergo uitium est, effundere in malam partem: sic in bonam, uirtus. Si uirtus est, non parcere opibus, que possunt reparari, ut hominis uitam sustentes, que reparari non potest; uitium igitur parcimonia est. Quare nichil aliud dixerim, quam insanos, qui hominem, mite ac sociale animal, orbant suo nomine; qui euulsis affectibus, quibus omnis constat humanitas, ad immobilem stuporem mentis perducere uolunt; dum student animum perturbationibus liberare, et  quietum tranquillumque reddere. Quod fieri non tantum non potest, quia uis  et ratio eius in motu est; sed ne oportet quidem. Quia sicut aqua semper iacens et quieta insalubris et magis turbida est: sic animus immotus ac torpens inutilis est etiam sibi; nec uitam ipsam tueri poterit, quia nec faciet quidquam, nec cogitabit: cum cogitatio  ipsa nichil aliud sit, quam mentis agitatio.  [5Kb] Denique qui hanc immobilitatem animi asserunt, priuare animum uita uolunt: quia uita actuosa est, mors quieta. Quedam etiam recte pro uirtutibus habent: sed earum modum non tenent.

uirtus est constantia: non ut inferentibus iniuriam resistamus, his enim cedendum est; quod cur fieri debeat, mox docebo: sed ut iubentibus facere nos contra Dei legem contraque iustitiam, nullis minis, aut suppliciis terreamur, quominus Dei iussionem hominis iussioni preferamus. Item uirtus est, mortem contemnere: non ut appetamus, eamque ultro nobis inferamus, sicut philosophorum plurimi et maximi sepe fecerunt; quod est sceleratum ac nefarium: sed ut coacti Deum relinquere, ac  fidem prodere, mortem suscipere malimus, libertatemque defendamus aduersus impotentium stultam uecordemque uiolentiam, et omnes seculi minas atque terrores fortitudine animi prouocemus. Sic ea, que alii timent, excelsa et insuperabili mente dolorem mortemque calcamus. Hec est uirtus, hec uera constantia, in hoc tuenda et conseruanda solo, ut nullus nos terror, nulla uis a Deo possit auertere. uera igitur Ciceronis illa sententia est: »Nemo, inquit, iustus potest esse, qui mortem, qui dolorem, qui exilium, qui egestatem timet.« Item Senece in libris moralis Philosophie dicentis: »Hic est ille homo honestus, non apice, purpuraue, non lictorum insignis ministerio, sed nulla re minor, qui cum mortem in uicinia uidet, non sic perturbatur, tanquam rem nouam uiderit; qui, siue toto corpore tormenta  patienda sunt, siue flamma ore rapienda est, siue extendende per patibulum manus, non querit quid patiatur, sed quam bene.« Qui autem Deum colit, hec patitur, nec timet. Ergo iustus est. His rebus  efficitur, ut neque uirtutes, neque uirtutum exactissimos limites nosse aut tenere possit omnino, quisquis est a Religione Dei singularis alienus.



CAPUT XuIII. De quibusdam Dei mandatis et patientia.

Sed omittamus philosophos, qui aut omnino nichil sciunt, idque ipsum pro summa scientia preferunt; aut qui non perspiciunt etiam que sciunt; aut qui, quoniam se putant scire que nesciunt, inepte arroganterque desipiunt. Nos ergo  quibus solis a Deo ueritas reuelata, et celitus missa sapientia est, faciamus que iubet illuminator noster Deus: sustineamus inuicem, et labores huius uite mutuis adiumentis perferamus: nec tamen,  si quid boni operis fecerimus, gloriam captemus ex eo. Monet enim Deus, operatorem iustitie non oportere esse iactantem; ne non tam mandatis celestibus obsequendi, quam studio placendi, humanitatis officio functus esse uideatur; habeatque iam pretium glorie, quod captauit; nec premium celestis illius ac diuine mercedis accipiat. Cetera, que obseruare cultor Dei debet, facilia sunt, illis uirtutibus comprehensis; ut non mentiatur unquam decipiendi aut nocendi causa. Est enim nefas, eum, qui ueritati studeat, in aliqua re esse fallacem; atque ab ipsa, quam sequitur, ueritate discedere. In hâc iustitie uirtutumque omnium uia, nullus mendacio locus est. Itaque uiator ille uerus ac iustus non dicet illus Lucilianum:

Homini amico ac familiari non est mentiri meum,
 sed etiam inimico atque ignoto existimabit non esse mentiri suum; nec aliquando committet, ut lingua, interpres animi, a sensu et cogitatione discordet. Pecuniam si quam crediderit, non accipiet usuram,  ut et beneficium sit incolume, quod succurrit  [4Kb] necessitati, et abstineat se prorsus alieno. In hoc enim genere officii debet suo esse contentus, quem oporteat alias ne proprio quidem parcere, ut bonum faciat; plus autem accipere, quam dederit, iniustum est. Quod qui facit, insidiatur quodammodo, ut ex alterius necessitate predetur.

At iustus nunquam pretermittet quominus aliquid misericorditer faciat; nec inquinabit se huiusmodi questu: sed efficiet, ut sine ullo suo damno, id ipsum, quod commodat, inter bona opera numeretur. Munus non accipiat a paupere; ut si quid ipse prestiterit, eo bonum sit, quo fuerit gratuitum. Maledicenti benedicto respondeat: numquam ipse maledicat; ne uerbum malum procedat ex ore hominis,  qui colit uerbum bonum. Quin etiam caueat diligenter, ne quando inimicum sua culpa faciat; et si quis extiterit tam proteruus, qui bono et iusto faciat iniuriam, clementer ac moderate ferat, et ultionem suam sibi non assumat, sed iudici Deo reseruet. Innocentiam semper et ubique custodiat. Quod preceptum non ad hoc tantum ualet, ut ipse iniuriam non inferat: sed ut illatam sibi non uindicet. Sedet enim maximus et equissimus iudex, speculator ac testis omnium. Hunc homini preferat; hunc malit de causa sua pronuntiare, cuius sententiam nemo effugere potest, nec defensione cuiusquam, nec gratia. Ita fit, ut homo iustus contemptui sit omnibus; et  quia putabitur semetipsum defendere non posse, habebitur pro segni et inerte. Qui autem fuerit ultus inimicum, hic fortis, hic strenuus iudicatur: hunc colunt, hunc omnes uerentur. Bonus uero ille tametsi prodesse pluribus possit, illum tamen suspiciunt, qui nocere, quam qui prodesse possit. Sed iustum prauitas hominum deprauare non poterit, quominus Deo studeat obtemperare; malitque contemni, dummodo semper boni fungatur officio, mali nunquam. Cicero in iisdem illis Officialibus: »At uero si quis uoluerit, inquit, animi sui complicitam notionem euoluere, iam se ipse doceat, eum uirum bonum esse, qui prosit quibus possit, noceat nemini, nisi lacessitus iniuria.«

O quam simplicem ueramque sententiam duorum uerborum adiectione corrupit! Quid enim opus fuerat  adiungere, nisi lacessitus iniuria? ut uitium bono uiro quasi caudam turpissimam apponeret; patientieque, que omnium uirtutum maxima est, faceret expertem. Nociturum esse dixit bonum uirum, si fuerit lacessitus: iam ex hoc ipso boni uiri nomen amittat necesse est, si nocebit. Non minus enim mali est, referre iniuriam, quam inferre. Nam unde certamina inter homines, unde pugne contentionesque nascuntur, nisi quod improbitati opposita impatientia magnas sepe concitat tempestates? Quod si patientiam, qua uirtute nichil uerius, nichil homine dignius inueniri potest, improbitati opposueris, extinguetur protinus, tanquam igni aquam superfuderis.  Sin autem prouocatrix illa improbitas impatientiam sibi comparem  [4Kb] nacta est, tanquam perfusa oleo, tantum excitabit incendium, ut id non flumen aliquod, sed effusio cruoris extinguat. Magna itaque patientie ratio est, quam sapiens homo ademit bono uiro. Ut enim nichil malorum fiat, hec sola efficit: que si detur omnibus, nullum scelus, nulla fraus in rebus humanis erit. Quid igitur bono uiro potest esse tam calamitosum, tamque contrarium, quam ire frena permittere; que illum non modo boni, sed etiam hominis appellatione dispoliet? Siquidem nocere alteri, ut ipse uerissime ait, non est secundum hominis naturam. Nam et pecudes si lacessas, aut calce aut cornu repugnant; et serpentes ac fere, nisi persequaris ut occidas, negotium non exhibent; et  imperiti quoque et insipientes, si quando accipiunt iniuriam, ceco et irrationabili furore ducuntur, et iis, qui sibi nocent, uicem retribuere conantur. In quo igitur sapiens ac bonus uir a malis et insipientibus differt; nisi quod habet inuictam patientiam, qua stulti carent; nisi quod regere se ac mitigare iram suam nouit, quam illi, quia uirtute indigent, refrenare non possunt? Sed uidelicet hec illum res fefellit, quod cum de uirtute loqueretur, in quacumque contentione uinceret, putauit esse uirtutis; nec uidere ullo modo potuit hominem dolori et ire succumbentem, et iis affectibus indulgentem, quibus debet potius reluctari, et ruentem quacumque improbitas prouocarit, uirtutis officium non tenere. Qui enim referre iniuriam nititur, eum ipsum,  a quo lesus est, gestit imitari. Ita qui malum imitatur, bonus esse nullo pacto potest.

Duobus igitur uerbis duas uirtutes maximas bono et sapienti uiro, innocentiam patientiamque detraxit. Sed quia ipse caninam illam facundiam  exercuit, uoluit quoque hominem canino modo uiuere, ut remordeat lacessitus. Que retributio contumelie quam perniciosa sit et quas edere soleat strages, unde opportunius petetur exemplum, quam ex ipsius preceptoris tristissimo casu; qui dum his philosophorum preceptis obtemperare gestit, ipse se perdidit? Quod si lacessitus iniuria patientiam tenuisset; si dissimulare, si ferre contumeliam boni uiri esse didicisset; nec illas nobiles orationes alieno titulo inscriptas, impatientia, et leuitas, et insania profudisset: nunquam capite suo rostra, in quibus ante floruerat, cruentasset; nec rempublicam funditus proscriptio illa delesset. Sapientis ergo ac boni uiri non est uelle certare, ac se periculo committere: quoniam et uincere non est in  nostra potestate, et est anceps omne certamen: sed est sapientis atque optimi uiri, non aduersarium uelle tollere; quod fieri sine scelere ac periculo non potest: sed certamen ipsum, quod fieri et utiliter, et iuste potest. Summa igitur uirtus habenda patientia est: quam ut caperet homo iustus, uoluit illum Deus  pro inerte contemni. Nisi enim contumeliis fuerit affectus, quantum habeat fortitudinis in seipso cohibendo, ignorabitur. Si autem lacessitus iniuria ledentem persequi ceperit, uictus est. Si uero motum illum ratione compresserit, hic plane imperat sibi; hic regere se potest. Que sustentatio sui, recte patientia nominatur: que una uirtus omnibus est opposita uitiis et affectibus. Hec perturbatum ac fluctuantem animum ad tranquillitatem suam  reuocat: hec mitigat, hec hominem sibi reddit.

Ergo quoniam nature repugnare impossibile est et inutile, ut non commoueamur omnino; prius tamen, quam commotio illa prosiliat ad nocendum, quoad fieri potest, maturius sopiatur. Precepit Deus  non occidere Solem super iram nostram, ne furoris nostri testis abscedat. Denique Marcus Tullius contra suum preceptum, de quo paulo ante dixi, obliuionem iniuriarum in magnis laudibus posuit. »Spero, inquit, Cesar, qui obliuisci nichil soles, nisi iniurias.« Quod si hoc ille faciebat, homo non a celesti tantum, sed a publica quoque ciuilique iustitia remotissimus; quanto magis id nos facere debemus, qui immortalitatis uelut candidati sumus?  [5Kb]



CAPUT XIX. De affectibus eorumque usu, atque de tribus furiis.

Stoicis, cum affectus ex homine, tanquam morbos, conantur euellere, Peripatetici se opponunt; eosque non modo retinent, sed etiam defendunt; nichilque in homine esse dicunt, quod non magna ratione  ac prouidentia sit innatum. Recte id quidem, si singularum rerum ueros terminos scirent. Itaque hanc ipsam iram, cotem dicunt esse uirtutis, tanquam nemo possit aduersus hostes fortiter dimicare, nisi fuerit ira concitatus. Quo plane ostendunt, nec quid sit uirtus scire se, nec cur homini tribuerit iram Deus. Que si nobis ideo data est, ut ea utamur ad occidendos homines, quid immanius homine? quid similius feris belluis existimandum est, quam id animal, quod ad communionem et innocentiam Deus fecit? Tres sunt igitur affectus, qui homines in omnia  facinora precipites agant; ira, cupiditas, libido. Propterea pete tres Furias esse dixerunt, que mentes hominum exagitent: ira ultionem desiderat, cupiditas opes, libido uoluptates. Sed his omnibus Deus certos limites statuit: quos si transcenderint, maioresque esse ceperint, necesse est naturam suam deprauent, et in morbos ac uitia uertantur. Qui autem sint isti limites, non est magni laboris ostendere.

Cupiditas ad ea comparanda nobis data est, que sunt ad uitam necessaria; libido, ad sobolem propagandam; ire affectus, ad cercenda peccata eorum, qui sunt in nostra potestate, id est, ut arctiore disciplina minor etas ad probitatem iustitiamque formetur: que nisi metu cohibeatur, licentia pariet audaciam, que ad omne flagitium et facinus euadet. Itaque ut ira uti aduersus minores et iustum est, et  necessarium: sic et aduersus pares et perniciosum est, et impium. Impium, quod uiolatur humanitas; perniciosum, quod, illis repugnantibus, aut perdere necesse est, aut perire. Hanc autem quam dixi esse rationem, cur homini sit ire affectus datus, ex ipsius Dei preceptis intelligi potest, qui iubet uti maledicis et ledentibus non irascamur; manus autem nostras supra minores semper habeamus; hoc est, ut peccantes eos assiduis uerberibus corrigamus; ne amore inutili et indulgentia nimia educentur ad malum, et ad uitia nutriantur. Sed rerum imperiti et  rationis ignari, eos affectus, qui sunt homini ad usus bonos dati, exterminauerunt;  [4Kb] et latius, quam ratio postulat, euagantur. Inde iniuste atque impie uiuitur. Utuntur ira contra pares: hinc dissidia, hinc expulsiones, hinc bella contra iustitiam nata sunt. Utuntur cupiditate ad congerendas opes: hinc fraudes, hinc latrocinia, hinc omnia scelerum genera exorta sunt. Utuntur libidine ad capiendas tantum uoluptates: hinc stupra, hinc adulteria, hinc corruptele omnes extiterunt. Quicumque igitur illos affectus intra fines suos redegerit  hic patiens, hic fortis, hic iustus est.



CAPUT XX. De sensibus et eorum uoluptatibus brutorum et hominis; atque de oculorum uoluptate et spectaculis.

 Restat ut contra quinque sensuum uoluptates dicam breuiter; nam et ipsius libri mensura iam modum flagitat: que omnes, quoniam uitiose ac mortifere sunt, uirtute superari atque opprimi debent; uel  ad rationem suam reuocari. Cetere animantes preter unam uoluptatem, que ad generandum pertinet, nullam sentiunt. Utuntur ergo sensibus ad nature sue necessitatem: uident, ut appetant ea, quibus opus est ad uitam tuendam: audiunt inuicem, seque dignoscunt, ut possint congregari. Que utilia sunt ad uictum, aut ex odore inueniunt, aut ex sapore percipiunt; inutilia respuunt, aut recusant. Edendi ac bibendi officium uentris plenitudine metiuntur.  Homini uero solertissimi artificis prouidentia dedit uoluptatem infinitam, et in uitium cadentem; quia proposuit ei uirtutem, que cum uoluptate semper,  tanquam cum domestico hoste pugnaret. Cicero in Catone maiore: »Stupra uero, inquit, et adulteria, et omne flagitium nullis excitari aliis illecebris, nisi uoluptatis. Cumque homini siue natura, siue quis Deus nichil mente prestabilius dedisset, huic diuino muneri ac dono nichil tam inimicum, quam uoluptatem. Nec enim libidine dominante, temperantie locum esse; neque in uoluptatis regno uirtutem posse consistere:« sed e contrario Deus idcirco uirtutem dedit, ut expugnaret ac uinceret uoluptatem; eamque egredientem fines sibi datos intra prescriptum cerceret, ne hominem suauitatibus delinitum atque captum ditioni sue subiiceret, ac sempiterna morte multaret.

uoluptas oculorum uaria et multiplex est, que  capitur ex aspectu rerum que sunt in usu hominum, uel natura, uel opere delectabiles. Hanc philosophi rectissime sustulerunt. Aiunt enim multo esse preclarius et homine dignius, celum potius, quam celata intueri: et hoc pulcherrimum opus intermicantibus astrorum luminibus, tanquam floribus adornatum, quam picta, et ficta, et gemmis distincta mirari. Sed cum diserte ad contemptum terrestrium nos exhortati sunt, et ad celi spectaculum excitauerunt, tamen spectacula hec publica non contemnunt. Itaque his et delectantur, et libenter intersunt. Que, quoniam maxima sunt irritamenta uitiorum, et ad corrumpendos animos potentissime ualent, tollenda sunt nobis, quia non modo ad beatam uitam nichil conferunt, sed etiam nocent plurimum.  Nam qui hominem, quamuis ob merita damnatum, in conspectu suo iugulari pro uoluptate computat, conscientiam suam polluit, tam scilicet, quam si  homicidii, quod fit occulte, spectator et particeps fiat. Hos tamen ludos uocant, in quibus humanus sanguis effunditur. Adeo longe ab hominibus secessit  [6Kb] hamanitas; ut cum animas hominum interficiant, ludere se opinentur, nocentiores iis omnibus, quorum sanguinem uoluptati habent.

Quero nunc, an possint pii et iusti homines esse, qui constitutos sub ictu mortis, ac misericordiam deprecantes, non tantum patiuntur occidi, sed et flagitant, feruntque ad mortem crudelia et inhumana suffragia, nec uulneribus satiati, nec cruore contenti: quin etiam percussos iacentesque repeti iubent, et cadauera ictibus dissipari, ne quis illos simulata morte deludat. Irascuntur etiam pugnantibus, nisi celeriter e duobus alter occisus est; et tanquam  humanum sanguinem sitiant, oderunt moras. Alios illis compares dari poscunt recentiores, ut quamprimum oculos suos satient. Hac consuetudine imbuti, humanitatem perdiderunt. Itaque non parcunt etiam innocentibus: sed exercent in omnes, quod in malorum trucidatione didicerunt. Huius igitur publici homicidii socios et participes esse non conuenit eos, qui iustitie uiam tenere nituntur. Non enim cum occidere  Deus uetat, latrocinari nos tantum prohibet; quod ne per leges quidem publicas licet: sed ea quoque ne fiant monet, que apud homines pro licitis habentur. Ita neque militare iusto licebit, cuius militia est ipsa iustitia; neque uero accusare quemquam crimine capitali: quia nichil distat utrumne ferro, an uerbo potius occidas; quoniam occisio ipsa prohibetur. Itaque in hoc Dei precepto nullam prorsus exceptionem fieri oportet, quin occidere hominem sit semper nefas, quem Deus sanctum animal esse uoluit.

Ergo ne illud quidem concedi aliquis existimet, ut recens natos liceat oblidere, que uel maxima est impietas; ad uitam enim Deus inspirat animas, non ad mortem. uerum homines, ne quod sit facinus,  quo manus suas non polluant, rudibus adhuc et simplicibus animis abnegant lucem non a se datam. Expectet uero aliquis ut alieno sanguini parcant, qui non parcunt suo: sed hi sine ulla controuersia scelerati et iniusti. Quid illi, quos falsa pietas cogit exponere? Num possunt innocentes existimari, qui uiscera sua in predam canibus obiiciunt, et quantum in ipsis est, crudelius necant, quam si strangulassent?  [6Kb]  Quis dubitet, quin impius sit, qui aliene misericordie locum tribuit? qui etiamsi contingat ei, quod uoluit, ut alatur, addixit certe sanguinem suum, uel ad seruitutem, uel ad lupanar. Que autem possint, uel soleant accidere in utroque sexu per errorem, quis non intelligit? quis ignorat? Quod uel unius Oedipodis declarat exemplum, duplici scelere confusum. Tam igitur nefarium est exponere, quam necare. At enim parricide facultatum angustias conqueruntur; nec se pluribus liberis educandis sufficere posse pretendunt: quasi uero aut facultates in potestate sint possidentium, aut non quotidie Deus ex diuitibus pauperes, et ex pauperibus diuites faciat. Quare si quis liberos ob pauperiem non poterit educare, satius est, ut se ab uxoris congressione  contineat, quam sceleratis manibus Dei opera corrumpat.

 Ergo si homicidium facere nullo modo licet, nec interesse omnino conceditur, ne conscientiam perfundat ullus cruor: siquidem populo sanguis ille prestatur. In scenis quoque nescio an sit corruptela uitiosior. Nam et comice fabule de stupris uirginum loquuntur, aut amoribus meretricum; et quo magis sunt eloquentes, qui flagitia illa finxerunt, eo magis sententiarum elegantia persuadent, et facilius inherent audientium memorie uersus numerosi et ornati. Item tragice historie subiiciunt oculis parricidia, et incesta regum malorum, et cothurnata scelera demonstrant. Histrionum quoque impudentissimi motus quid aliud, nisi libidines et docent, et instigant? quorum eneruata corpora, et in muliebrem incessum habitumque mollita, impudicas feminas inhonestis  gestibus mentiuntur. Quid de mimis loquar corruptelarum preferentibus disciplinam? qui docent  adulteria,  [18Kb] dum fingunt, et simulatis erudiunt ad uera? Quid iuuenes aut uirgines faciant, cum hec et fieri sine pudore, et spectari libenter ab omnibus cernunt? Admonentur utique quid facere possint, et inflammantur libidine, que aspectu maxime concitatur; ac se quisque pro sexu in illis imaginibus prefigurat, probantque illa, dum rident, et adherentibus uitiis, corruptiores ad cubicula reuertuntur; nec pueri modo, quos prematuris uitiis imbui non oportet: sed etiam senes, quos peccare iam non decet.

Circensium quoque ludorum ratio quid aliud habet, nisi leuitatem, uanitatem, insaniam? Tanto namque impetu concitantur animi in furorem, quanto illic  impetu curritur; ut iam plus spectaculi exhibeant, qui spectandi gratia ueniunt, cum exclamare, et efferri, et exilire ceperint. uitanda ergo spectacula omnia, non solum ne quid uitiorum pectoribus insidat, que sedata et pacifica esse debent: sed ne cuius nos uoluptatis consuetudo deliniat, et a Deo atque a bonis operibus auertat. Nam ludorum celebrationes, deorum festa sunt; siquidem ob natales eorum, uel templorum nouorum dedicationes sunt constituti. Et primitus quidem uenationes, que uocantur munera, Saturno sunt attribute; ludi autem scenici Libero; circenses uero Neptuno. Paulatim tamen et ceteris diis idem honos tribui cepit; singulique ludi nominibus  eorum consecrati sunt, sicut Sisinius Capito  [5Kb] in libris Spectaculorum docet. Si quis igitur spectaculis interest, ad que religionis gratia conuenitur, discessit a Dei cultu, et ad deos se contulit, quorum natales et festa celebrauit.



CAPUT XXI. De aurium uoluptatibus, et sacris Litteris.

Aurium uoluptas ex uocum et cantuum suauitate percipitur; que scilicet tam uitiosa est, quam oblectatio illa, de qua diximus, oculorum. Quis enim non luxuriosum ac nequam putet eum, qui scenicas artes domi habeat? Atqui nichil refert, utrumne luxuriam solus domi, an cum populo exerceas in theatro. Sed iam de spectaculis dictum est. Restat unum, quod est nobis expugnandum; ne capiamur iis, que ad sensum intimum penetrant. Nam illa omnia, que uerbis  carent, id est eris et neruorum suaues soni, possunt facile contemni, quia non adherent, nec scribi possunt. Carmen autem compositum, et oratio cum suauitate decipiens, capit mentes, et quo uoluerit impellit. Inde homines litterati cum ad Dei religionem accesserint, si non fuerint ab aliquo perito doctore fundati, minus credunt. Assueti enim dulcibus et politis siue orationibus, siue carminibus, diuinarum litterarum simplicem communemque sermonem pro sordido aspernantur. Id enim querunt, quod sensum  demulceat. Persuadet autem quidquid suaue est, et animo penitus, dum delectat, insidit. Num igitur Deus et mentis, et uocis, et lingue artifex diserte loqui non potest? Imo uero summa prouidentia carere fuco uoluit ea que diuina sunt, ut omnes intelligerent que ipse omnibus loquebatur.

Ergo qui ueritati studet, qui non uult se ipse decipere, abiiciat inimicas ac noxias uoluptates, que animam sibi uinciant, ut corpus cibi dulces: preferantur uera falsis, eterna breuibus, utilia iucundis. Nihil aspectu gratum sit, nisi quod pie, quod iuste fieri uideas; nichil auditu suaue, nisi quod alit animam, melioremque te reddit. Maximeque hic sensus non est ad uitium detorquendus, qui nobis ideo datus est, ut doctrinam Dei percipere possemus. Itaque si uoluptas est, audire cantus et carmina, Dei laudes canere et audire iucundum sit. Hec est uoluptas uera,  que comes et socia uirtutis est. Hec est non caduca et breuis ut ille quas appetunt, qui corpori, ut pecudes, seruiunt; sed perpetua, et sine ulla intermissione delectans. Cuius terminos si quis excesserit, nichilque aliud ex uoluptate petierit, nisi ipsam uoluptatem; hic mortem meditatur, quia sicut uita perpetua in uirtute est, ita mors in uoluptate. Qui enim temporalia maluerit, carebit eternis; qui terrena pretulerit, celestia non habebit.



 CAPUT XXII. De saporis et odoris uoluptatibus.  [41Kb]

Ad uoluptates autem saporis et odoris, qui duo sensus ad solum corpus pertinent, nichil est quod a nobis disputetur; nisi forte quis exigit ut dicamus, turpe esse sapienti ac bono, si uentri et gule seruiat; si unguentis oblitus, ac floribus coronatus incedat: que qui facit, utique insipiens, ineptus, et nichili est, et quem ne odor quidem uirtutis attigerit. Fortasse quispiam dixerit: Cur ergo illa facta sunt, nisi ut iis fruamur? Atenim iam sepe dictum est, uirtutem nullam futuram fuisse, nisi haberet que opprimeret. Itaque fecit omnia Deus ad instruendum certamen rerum duarum. Ergo illecebre iste uoluptatum arma  sunt illius, cuius opus unum est, expugnare uirtutem, iustitiamque ab hominibus excludere. His blandimentis et suauitatibus titillat animas. Scit enim quia mortis est fabricatrix uoluptas. Nam sicut Deus hominem ad uitam, non nisi per uirtutem ac laborem uocat: ita ille ad mortem per delicias ac uoluptates; et sicut ad uerum bonum per fallacia mala, sic ad uerum malum per fallacia bona peruenitur. Cauenda sunt igitur oblectamenta ista, tanquam laquei et plage; ne suauitudinum mollitie capti, sub ditionem mortis cum ipso corpore redigamur, cui nos mancipauimus.



 CAPUT XXIII. De tactus uoluptate et libidine, atque de matrimonio et continentia.

uenio nunc ad eam, que percipitur ex tactu, uoluptatem: qui sensus est quidem totius corporis. Sed ego non de ornamentis, aut uestibus, sed de sola libidine dicendum mihi puto; que maxime cercenda est, quia maxime nocet. Cum excogitasset Deus duorum sexuum rationem, attribuit iis, ut se inuicem appeterent, et coniunctione gauderent. Itaque ardentissimam cupiditatem cunctorum animantium corporibus admiscuit, ut in hos affectus auidissime ruerent, eaque ratione propagari et multiplicari genera possent.  Que cupiditas et appetentia in homine uehementior et acrior inuenitur; uel quia hominum multitudinem uoluit esse maiorem, uel quoniam uirtutem soli homini dedit, ut esset laus et gloria in cercendis uoluptatibus, et abstinentia sui. Scit ergo aduersarius ille noster, quanta sit uis huius cupiditatis, quam quidam necessitatem dicere maluerunt; eamque a recto et bono, ad malum et prauum transfert. Illicita enim desideria immittit, ut aliena contaminent, quibus habere propria sine delicto licet. Obiicit quippe oculis irritabiles formas, suggeritque fomenta, et uitiis pabulum subministrat: tum intimis uisceribus stimulos omnes conturbat et commouet, et naturalem illum incitat atque inflammat ardorem, donec irretitum hominem implicatumque decipiat. Ac ne quis  esset, qui penarum metu abstineret alieno, lupanaria  quoque constituit; et pudorem infelicium mulierum publicauit, ut ludibrio haberet tam eos qui faciunt, quam quas pati necesse est.

His obscenitatibus animas, ad sanctitatem genitas, uelut in ceni gurgite demersit, pudorem extinxit, pudicitiam profligauit.  [5Kb] Idem etiam mares maribus admiscuit; et nefandos coitus contra naturam contraque institutum Dei machinatus est: sic imbuit homines, et armauit ad nefas omne. Quid enim potest esse sanctum iis, qui etatem imbecillam et presidio indigentem, libidini sue depopulandam fedandamque substrauerint? Non potest hec res pro magnitudine sceleris enarrari. Nihil amplius istos appellare possum, quam impios et parricidas, quibus non sufficit sexus a Deo datus, nisi etiam suum profane ac petulanter  illudant. Hec tamen apud illos leuia, et quasi honesta sunt. Quid dicam de iis, qui abominandam non libidinem, sed insaniam potius exercent! Piget dicere: sed quid his fore credamus, quos non piget facere? et tamen dicendum est, quia fit. De istis loquor, quorum teterrima libido et execrabilis furor ne capiti quidem parcit. Quibus hoc uerbis, aut qua indignatione tantum nefas prosequar? uincit officium lingue sceleris magnitudo. Cum igitur libido hec edat opera, et hec facinora designet, armandi aduersus eam uirtute maxima sumus. Quisquis affectus illos frenare non potest, cohibeat eos intra prescriptum legitimi tori, ut et illud, quod auide expetit, consequatur, et tamen in peccatum non incidat. Nam quid sibi homines perditi uolunt? Nempe honesta opera uoluptas sequitur:  si ipsam per se appetunt, iusta et legitima frui licet.

Quod si aliqua necessitas prohibebit, tum uero  maxima adhibenda uirtus erit, ut cupiditati continentia reluctetur. Nec tantum alienis, que attingere non licet, uerum etiam publicis uulgatisque corporibus abstinendum, Deus precepit; docetque nos, cum duo inter se corpora fuerint copulata, unum corpus efficere. Ita qui se ceno immerserit, ceno sit oblitus necesse est; et corpus quidem cito ablui potest: mens autem contagione impudici corporis inquinata non potest, nisi et longo tempore, et multis bonis operibus, ab ea que inheserit colluuione purgari. Oportet ergo sibi quemque proponere, duorum sexuum coniunctionem generandi causa datam esse uiuentibus, eamque legem his affectibus positam, ut successionem parent. Sicut autem dedit nobis oculos Deus, non ut spectemus, uoluptatemque capiamus, sed ut uideamus propter eos actus, qui pertinent  ad uite necessitatem, ita genitalem corporis partem, quod nomen ipsum docet, nulla alia causa nisi efficiende sobolis accepimus. Huic diuine legi summa deuotione parendum est. Sint omnes, qui se discipulos Dei profitebuntur, ita morati et instituti, ut imperare sibi possint. Nam qui uoluptatibus indulgent, qui libidini obsequuntur, ii animam suam corpori mancipant, ad mortemque condemnant: quia se corpori addixerunt, in quod habet mors potestatem. Unusquisque igitur, quantum potest, formet se ad uerecundiam, pudorem colat, castitatem conscientia et mente tueatur; nec tantum legibus publicis pareat: sed sit supra omnes leges, qui legem Dei sequitur. Quibus bonis si assueuerit, iam pudebit eum ad deteriora desciscere: modo placeant recta et honesta,  que melioribus iucundiora sunt quam praua et inhonesta peioribus.

 Nondum omnia castitatis officia executus sum: quam Deus non modo intra priuatos parietes, sed etiam prescripto lectuli terminat; ut cum quis habeat uxorem, neque seruam, neque liberam  [20Kb] habere insuper uelit, sed matrimonio fidem seruet. Non enim, sicut iuris publici ratio est, sola mulier adultera est, que habet alium, maritus autem, etiam si plures habeat, a crimine adulterii solutus est. Sed diuina lex ita duos in matrimonium, quod est in corpus unum, pari iure coniungit, ut adulter habeatur, quisquis compagem corporis in diuersa distraxerit. Nec ob aliam causam Deus, cum ceteras animantes suscepto fetu maribus repugnare uoluisset, solam omnium mulierem patientem uiri fecit; scilicet ne feminis repugnantibus, libido cogeret uiros aliud  appetere, eoque facto, castitatis gloriam non tenerent. Sed neque mulier uirtutem pudicitie caperet, si peccare non posset. Nam quis mutum animal pudicum esse dixerit, quod suscepto fetu mari repugnat? Quod ideo facit, quia necesse est in dolorem atque in periculum ueniat, si admiserit. Nulla igitur laus est, non facere quod facere non possis. Ideo autem pudicitia in homine laudatur, quia non naturalis est, sed uoluntaria. Seruanda igitur fides ab utroque alteri est; immo exemplo continentie docenda uxor, ut se caste gerat. Iniquum est enim, ut id exigas, quod prestare ipse non possis. Que iniquitas effecit profecto, ut essent adulteria, feminis  egre ferentibus prestare se fidem non exhibentibus mutuam caritatem. Denique nulla est tam perditi pudoris adultera, que non hanc causam uitiis suis pretendat; iniuriam se peccando non facere, sed referre. Quod optime Quintilianus expressit: Homo, inquit, neque alieni matrimonii abstinens, neque sui custos, que inter se natura connexa sunt. Nam neque maritus circa corrumpendas aliorum coniuges occupatus potest uacare domestice sanctitati; et uxor, cum in tale incidit matrimonium, exemplo ipso concitata, aut imitari se putat, aut uindicari.

Cauendum igitur, ne occasionem uitiis nostra intemperantia demus: sed assuescant inuicem mores duorum, et iugum paribus animis ferant. Nos ipsos in altero cogitemus. Nam fere in hoc iustitie summa  consistit, ut non facias alteri, quidquid ipse ab altero pati nolis. Hec sunt que ad continentiam precipiuntur a Deo. Sed tamen ne quis diuina precepta circumscribere se putet posse, adduntur illa, ut omnis calumnia, et occasio fraudis remoueatur, adulterum esse, qui a marito dimissam duxerit, et eum qui preter crimen adulterii uxorem dimiserit, ut alteram ducat; dissociari enim corpus et distrahi Deus noluit. Preterea non tantum adulterium esse uitandum, sed etiam cogitationem; ne quis aspiciat alienam, et animo concupiscat: adulteram enim fieri mentem, si uel imaginem uoluptatis sibi ipsa depinxerit. Mens est enim profecto que peccat; que immoderate libidinis  fructum cogitatione complectitur:  [5Kb] in hac crimen est, in hac omne delictum. Nam etsi corpus nulla sit labe maculatum, non constat tamen pudicitie ratio, si animus incestus est; nec illibata castitas uideri potest, ubi conscientiam cupiditas inquinauit. Nec uero aliquis existimet, difficile esse frenos imponere uoluptati, eamque uagam et errantem castitatis pudicitieque limitibus includere; cum propositum sit hominibus etiam uincere, ac plurimi beatam atque incorruptam corporis integritatem retinuerint; multique sint qui hoc celesti genere uite felicissime perfruantur. Quod quidem Deus non ita fieri precepit, tamquam astringat, quia generari homines oportet: sed tamquam sinat. Scit enim quantam his affectibus imposuerit necessitatem. Si quis  hoc, inquit, facere potuerit, habebit eximiam incomparabilemque mercedem. Quod continentie genus quasi fastigium est, omniumque consummatio uirtutum. At quam si quis eniti atque eluctari potuerit, hunc seruum dominus, hunc discipulum magister agnoscet; hic terram triumphabit; hic erit consimilis Deo, qui uirtutem Dei cepit. Hec quidem difficilia uidentur: sed de eo loquimur, cui calcatis omnibus terrenis, iter in celum paratur. Nam quia uirtus in Dei agnitione consistit, omnia grauia sunt, dum ignores; ubi cognoueris, facilia. Per ipsas difficultates nobis exeundum est, qui ad summum bonum tendimus.



 CAPUT XXIu. De penitentia, de uenia, ac preceptis Dei.

Nec tamen deficiat aliquis, aut de se ipse desperet, si aut cupiditate uictus, aut libidine impulsus, aut errore deceptus, aut ui coactus, ad iniustitie uiam lapsus est. Potest enim reduci, ac liberari, si eum peniteat actorum, et ad meliora conuersus, satisfaciat Deo. Quod fieri posse Cicero non putauit, cuius hec in Academico tertio uerba sunt: »Quod si liceret ut iis qui in itinere deerrauissent, sic uiam deuiam secutos corrigere errorem penitendo, facilior esset emendatio temeritatis.« Licet plane. Nam si liberos nostros, cum delictorum suorum cernimus  penitere, correctos esse arbitramur, et abdicatos abiectosque rursus tamen suscipimus, fouemus, amplectimur: cur desperemus clementiam Dei patris penitendo posse placari? Ergo idem Dominus ac parens indulgentissimus remissurum se penitentibus peccata promittit, et oblitteraturum omnes iniquitates eius, qui iustitiam denuo ceperit operari. Sicut enim nichil prodest male uiuenti ante acte uite probitas, quia superueniens nequitia iustitie opera deleuit: ita nichil officiunt peccata uetera correcto, quia superueniens iustitia labem uite prioris aboleuit. Is enim quem facti sui penitet, errorem suum pristinum intelligit; ideoque Greci melius et significantius   [138Kb] dicunt, quam nos latine possimus resipiscentiam dicere. Resipiscit enim, ac mentem suam quasi ab insania recipit, quem errati piget; castigatque seipsum dementie, et confirmat animum suum ad rectius uiuendum: tum illud ipsum maxime cauet, ne rursus in eosdem laqueos inducatur. Denique muta quoque animalia, cum fraude capiuntur, si aliquo se modo in fugam extricauerint, fiunt postmodum cautiora, uitantque semper ea omnia, in quibus dolos insidiasque senserunt. Sic hominem penitentia cautum ac diligentem facit ad euitanda peccata, in que semel fraude deciderit.

Nemo enim potest esse tam prudens, tam circumspectus, ut non aliquando labatur. Et idcirco Deus imbecillitatem nostram sciens, pro sua pietate aperuit  homini portum salutis; ut huic necessitati, cui fragilitas nostra subiecta est, medicina penitentie subueniret. Ergo quicumque aberrauerit, referat pedem, seque quamprimum recipiat ac reformet:

Sed reuocare gradum, superasque euadere ad auras,
Hoc opus, hic labor est.
 Degustatis enim male iucundis uoluptatibus, uix diuelli ab his possunt: facilius recta sequerentur, si earum suauitates non attigissent. Sed si eripiant se male seruituti, condonabitur his omnis error, si errorem suum uita meliore correxerint. Nec lucrari se quisquam putet, si delicti conscium non habebit: scit enim ille omnia, in cuius conspectu uiuimus, nec si uniuersos homines celare possumus, Deum possumus, cui nichil absconditum, nichil potest esse secretum. Exhortationes suas Seneca mirabili sententia terminauit. »Magnum, inquit, nescio quid, maiusque quam cogitari potest, numen est, cui uiuendo operam damus. Huic nos approbemus. Nam nichil prodest inclusam esse conscientiam: patemus Deo.« Quid uerius dici potest ab eo qui Deum nosset, quam  dictum est ab homine uere religionis ignaro? Nam et maiestatem Dei expressit, maiorem esse dicendo, quam ut eam cogitatio mentis humane capere posset; et ipsum ueritatis attigit fontem, sentiendo uitam hominum superuacuam non esse, ut Epicurei uolunt, sed Deo ab his operam uiuendo dari, siquidem  iuste ac pie uixerint. Potuit esse uerus Dei cultor,  [42Kb] si quis illi monstrasset; ac contempsisset profecto Zenonem, et magistrum suum Sotionem, si uere sapientie ducem nactus esset. »Huic nos, inquit, approbemus.« Celestis prorsus oratio, nisi antecederet ignorantie confessio; nichil prodest inclusam esse conscientiam: patemus Deo.« Nullus ergo mendacio, nullus dissimulationi locus est; quia parietibus oculi hominum submouentur: Dei autem diuinitas nec uisceribus submoueri potest, quominus totum hominem perspiciat, et norit. Idem in eiusdem operis primo: »Quid agis, inquit? quid machinaris? quid abscondis? Custos te tuus sequitur; alium tibi peregrinatio subduxit, alium mors, alium ualetudo: heret hic, quo carere numquam potes. Quid locum abditum legis, et arbitros remoues?  Putas tibi contigisse, ut oculos omnium effugias? demens! Quid tibi prodest non habere conscium habenti conscientiam?«

Non minus mirabiliter de conscientia et Deo Tullius. »Meminerit, inquit, Deum se habere testem; id est, ut ego arbitror, mentem suam, qua nichil homini dedit Deus ipse diuinius.« Item cum de iusto ac bono uiro loqueretur: »Itaque talis uir, inquit, non modo facere, sed ne cogitare quidem quidquam audebit, quod non audeat predicare.« Purgemus igitur conscientiam, que oculis Dei peruia est; et, ut ait idem, »semper ita uiuamus, ut rationem reddendam nobis arbitremur;« putemusque nos momentis  omnibus non in aliquo ut ille dixit, orbis terre theatro ab hominibus, sed desuper spectari ab eo, qui et iudex, et testis idem futurus est; cui rationem uite reposcenti, actus suos inficiari non licebit. Ergo satius est aut effugere conscientiam, aut nos ipsos ultro aperire animum, et perniciem rescissis uulneribus effundere: quibus nemo alius mederi potest, nisi solus ille, qui gressum claudis, uisum cecis reddidit, maculata membra purgauit, mortuos excitauit. Ille ardorem cupiditatis extinguet, extirpabit libidines, inuidiam detrahet, iram mitigabit. Ille reddet ueram et perpetuam sanitatem. Appetenda est hec omnibus medicina, quoniam maiori periculo uexatur anima, quam corpus; et quamprimum latentibus morbis adhibenda curatio est. Neque enim si utatur aliquis oculorum acie clara, membris  omnibus integris, firmissima totius corporis ualetudine; tamen eum dixerim sanum, si efferatur ira, superbia tumidus infletur, libidini seruiat, cupiditatibus inardescat: sed eum potius, qui ad alienam felicitatem non attollat oculos, opes non admiretur, alienam mulierem sancte uideat, nichil omnino appetat, non concupiscat alienum, non inuideat ulli, non fastidiat quemquam; sit humilis, misericors, beneficus, mitis, humanus; pax in animo eius perpetua uersetur.

Ille homo sanus, ille iustus, ille perfectus est. Quisquis igitur his omnibus preceptis celestibus obtemperauerit, hic cultor est uerus Dei, cuius sacrificia  sunt, mansuetudo animi, et uita innocens, et actus boni. Que omnia qui exhibet, toties sacrificat, quoties bonum aliquid ac pium fecerit. Deus enim non desiderat uictimam,  [16Kb] neque muti animalis, neque mortis ac sanguinis, sed hominis et uite. Ad quod sacrificium neque uerbenis opus est, neque februis, neque cespitibus, que sunt utique uanissima: sed iis que de intimo pectore proferuntur. Itaque in aram Dei, que uere maxima est, et que in corde hominis collocata, coinquinari non potest sanguine, iustitia imponitur, patientia, fides, innocentia, castitas, abstinentia. Hic est uerissimus ritus: hec illa lex Dei, ut a Cicerone dictum est, preclara et diuina, semper que recta et honesta iubet, uetat praua et turpia; cui parentem sanctissime ac certissime legi, iuste ac legitime necesse est uiuere. Cuius legis  pauca equidem capita posui, quod sum pollicitus ea tantummodo esse dicturum, que summum fastigium uirtuti et iustitie imponerent. Si quis uolet cetera  omnia comprehendere, ex fonte ipso petat, unde ad nos riuus iste manauit.



CAPUT XXu. De sacrificio, et de dono Dei digno; atque de forma laudandi Deum.

Nunc de sacrificio ipso pauca dicemus. »Ebur, inquit Plato, non castum donum Deo.« Quid ergo? Picta scilicet ex texta pretiosa? Immo uero non castum donum Deo, quidquid surripi, quidquid corrumpi potest. Sed sicut hoc uidit, non oportere uiuenti offerre aliquid, quod sit ex mortuo corpore; cur illud non uidit, non debere incorporali corporale munus offerri? Quanto melius Seneca, et uerius? »uultisne uos, inquit, Deum cogitare magnum et placidum, et maiestate leni uerendum amicum, et  semper in proximo? Non immolationibus et sanguine multo colendum : sed mente pura, bono  honestoque proposito. Non templa illi congestis in altitudinem saxis extruenda sunt: in suo cuique consecrandus est pectore.«  [18Kb] uestes igitur, gemmas, et cetera, que habentur in pretio, si quis putet Deo chara, is plane, quid sit Deus, nescit, cui putat uoluptati esse eas res, quas etiam homo si contempserit, iure laudabitur. Quid ergo castum, quid Deo dignum, nisi quod ipse in illa diuina lege sua poposcit?

Duo sunt, que offerri debeant, donum, et sacrificium: donum in perpetuum, sacrificium ad tempus. uerum apud istos, qui nullo modo rationem diuinitatis intelligunt, donum est, quidquid auro argentoque fabricatur; item quidquid purpura et serico texitur. Sacrificium est uictima, et quecumque in  ara cremantur. Sed utroque non utitur Deus; quia et ipse incorruptus est, et illud totum corruptibile. Itaque Deo utrumque incorporale offerendum est, quo utitur. Donum est integritas animi; sacrificium, laus, et hymnus. Si enim Deus non uidetur, ergo his rebus coli debet, que non uidentur. Nulla igitur alia religio est uera, nisi que uirtute ac iustitia constat. Quomodo autem Deus iustitia hominis utatur, intellectu facile est. Si enim iustus fuerit homo, accepta immortalitate, in eternum Deo seruiet. Homines autem non nisi ad iustitiam nasci, cum philosophi ueteres, tum etiam Cicero suspicatur. Disserens enim de legibus: »Sed omnium, inquit, que in  hominum doctorum disputatione uersantur, nichil est profecto prestabilius, quam plane intelligi nos ad iustitiam esse natos.« Id ergo solum Deo exhibere atque offerre debemus, ad quod capiendum nos ipse generauit. Hoc autem duplex sacrificii genus quam sit uerissimum, Trismegistus Hermes idoneus testis est; qui nobiscum, id est, cum prophetis, quos sequimur, tam uerbis quam re congruit; sicque de iustitia locutus est: »Hoc uerbum, o fili, adora et cole.« Cultus autem Dei unus est, malum non esse. Item in illo sermone perfecto, cum exaudisset Asclepium querentem a filio suo, utrum placeret patri eius offerri thus, et alios odores ad sacrificium Dei, exclamauit: »Bene, bene ominare, o Asclepi. Est enim maxima impietas, tale quid de uno illo ac singulari bono in animum  inducere. Hec et his similia huic non conueniunt. Omnium enim quecumque sunt, plenus est, et omnium minime indigens. Nos uero gratias agentes adoremus. Huius enim sacrificium, sola benedictio.« Et recte.

uerbo enim sacrificari oportet Deo; siquidem Deus uerbum est, ut ipse confessus est. Summus igitur colendi Dei ritus est, ex ore iusti hominis ad Deum directa laudatio: que tamen ipsa ut Deo sit accepta, et humilitate, et timore, et deuotione maxima opus est; ne quis forte integritatis et innocentie fiduciam gerens, tumoris et arrogantie crimen incurrat, eoque facto gratiam uirtutis amittat. Sed ut sit Deo carus,  omnique macula careat, misericordiam Dei semper imploret, nichilque aliud precetur, nisi peccatis suis ueniam, licet nulla sint.  [2Kb] Si quid aliud desiderauerit, non est opus dicto scienti quid uelimus. Si quid ei boni euenerit, gratias agat; si quid mali, satisfaciat, et id sibi ob peccata sua euenisse fateatur; et nichilominus etiam in malis gratias agat, et in bonis satisfaciat: ut idem sit semper, et stabilis, et immutabilis et inconcussus. Nec tantum hoc in templo putet sibi  esse faciendum, sed et domi, et in ipso etiam cubili suo. Secum denique habeat Deum semper in corde suo consecratum; quoniam ipse est Dei templum. Quod si Deo, patri ac domino, hac assiduitate, hoc obsequio, hac deuotione seruierit, consummata et perfecta iustitia est; quam qui tenuerit, hic  Deo paruit, hic religioni atque suo officio satisfecit.



[LIBER SEPTIMUS LACTANTII.]





ANALYSIS LIBRI SEPTIMI, DE uITA BEATA.

 Partes libri septimi nouem sunt:

Prima indagat summum bonum, siue premium uirtutis, a cap. 1 usque ad 7, idque immortalitatem esse statuit.

Secunda de immortalitate anime disserit, a c. 7 usque ad 14.

Tertia docet, quatenus homini tribuatur beatitas, cap. 14.

Quarta docet de tempore, quando ei tribuatur: ubi disserit de fine mundi, et signis antecedentibus, tum remotioribus, tum propioribus .

Quinta agit de iudicio nouissimo .

Sexta agit de imperio christianorum in terra per mille annos .

Septima rursum de tempore finis mundi, et quidem specialius disserit .

Octaua docet quid, exactis mille annis, futurum sit .

 Quibus omnibus subiicitur generalis totius operis conclusio, que nona huius libri pars est.

Summam PRIMAE PARTIS Lactantius ipse colligit sub initium capitis sexti. Idcirco, inquit, mundus factus est, ut nascamur: ideo nascimur, ut agnoscamus factorem mundi ac nostri Deum: ideo agnoscimus, ut colamus: ideo colimus, ut immortalitatem pro laborum mercede capiamus: ideo premio immortalitatis afficimur, ut similes angelis effecti, summo Patri in perpetuum seruiamus. Hanc summam esse dicit theologie, quam philosophi non comprehenderunt, licet quelibet secta aliquid uiderit. Summum igitur bonum immortalitas statuitur.

ALTERA parte immortalitas anime defenditur negarunt, quam philosophorum alii asseruerunt, alii . Argumentis utitur subsequentibus.

I. Si dii sunt expertes corporum, necesse est humanas animas eadem ratione subsistere.

II. Aeternitas anime ex eo dignoscitur, quia nullum  est aliud animal, quod habeat notitiam Dei.

III. Homo solus celesti elemento utitur, igni scilicet, elemento lucis et uite. Igitur immortalem sortitus est conditionem.

Iu. uirtus soli homini data nocet presenti uite; proderit igitur uite future .

u. Ipsa uirtutis perpetuitas indicat humanum aninum, si uirtutem ceperit, permanere.

uI. Cicero ipse in Tusculanis sensit summum homini bonum non nisi post mortem contingere .

uII. Sicut Deus sempiternus est: sic et bona, que piis tribuit.

uIII. Ut corporis opera ideo mortalia sunt, quia ipsum mortale est: ita anima ex eo immortalis apparet, quia uidemus opera eius non esse mortalia.

IX. Animus desiderat non fragilia, sed eterna; credibile est igitur, ipsum quoque esse eternum.

X. Si ideo mortale est corpus, quia uisui pariter et tactui subiacet; ergo et anima idicirco immortalis  est, quia nec tangi potest, nec uideri .

Obiicit Lucretius lib. III, animam cum corpore nasci: ergo et interire.

Respon.---Non est par utriusque ratio, quia corpus ex terra, anima ex celesti spiritu constat. Immo nec corpus post secessum anime statim diffluit; manet igitur multo magis anima.

Obiicit idem: Sensus in pueris et in iuuenibus uiget, et in senibus diminuitur: ergo anima est mortalis.

Respon.---Differunt mens et anima. Illa augetur, uel minuitur pro etate; hec in statu suo semper est.

Obiicit: Animam dolori et luctui esse obnoxiam; igitur et mortalitati.

Respon.---Idcirco uirtus necessaria est, ut meror repellatur, et uoluptas abstinentia superetur.

Obiicit: Oculum euulsum a corpore nichil uidere; igitur et animam separatam nichil sentire.

Respon.---Dissimilitudo est. Anima enim non pars  corporis est. sed in corpore .

Relique obiectiones non sunt magni momenti, ideoque hic omisse.

XI. Hermes quoque et Sibyllina carmina immortalitatem anime docuerunt .

TERTIA parte libri docet, quatenus homini immortalitas tribuatur; aitque solam iustitiam esse, que uitam homini pariat eternam, et solum Deum, qui eterne uite premium largiatur. Qui autem suis meritis immortales facti esse dicuntur, quia uera iustitia caruerint, non immortalitatem sibi, sed mortem peccatis quesiuisse.

QUARTA parte disserit de fine mundi, et finis illius signis.

De fine audacter pronuntiat, expletis sex mille annis consummationem futuram; quia sex dierum spatio omnia Deus condiderit et perfecerit .

Signa antecedentia, tum remotiora, tum proximiora enumerat.

Remotiora: summam hominum impietatem, et  romani imperii destructionem . Atque hic miras coniecturas Lactantii legere est, de tempore et modo destructionis imperii romani, per totum cap. 16, 17 et 18.

Proximiora signa hec recenset: casurum dicit gladium e celo, et Christum descensurum comitantibus angelis in medium terre, et uirtutem Angelorum in manus iustorum tradituram reprobos .

QUINTA parte agit de iudicio nouissimo, cuius formam breuiter describens, iudicabuntur, inquit, qui Deum scierunt, et facinora eorum, id est, mala opera cum bonis collata ponderabuntur: ut si plura et grauiora fuerint bona, iustificentur ad uitam beatam; si autem mala superauerint, condemnentur ad penam. Hoc loco questionem illam discutit: Quomodo anima affligatur, que est immortalis. Ac  Stoicos quidem impiorum animas mediam quamdam inter immortalem mortalemque naturam gerere, scribit asseuerare . Ipse autem potestatem Dei aduocat, que incorporalia etiam comprehendat, et quemadmodum uelit, afficiat. Deinde modum afflictionis exponens, ignis diuinus, inquit, una eademque ui cremabit impios et recreabit; et quantum a corporibus absumet, tantum reponet, ac sibi ipse eternum pabulum subministrabit. Sed et iustos cum iudicauerit, etiam igni eos examinabit. Tum quorum peccata, uel pondere, uel numero preualuerint, perstringentur igni, atque amburentur. Quos autem plena iustitia incoxerit, ignem illum non sentient . Addit his Lactantius, que pete de nouissimo iudicio, queque philosophi de resurrectione scripserunt .

SEXTA parte, Chiliastarum somnium secutus, docet Christum mille annis inter homines uersaturum, eosque iustissimo imperio gubernaturum .

SEPTIMA parte specialius definit tempus finis mundi.  Omnis exspectatio, inquit, non amplius quam ducentorum uidetur annorum .

OCTAuA, quid, exactis mille annis, futurum sit, enarrat. Renouabitur mundus, inquit, a Deo, et celum complicabitur, et terra mutabitur, et transformabit Deus homines in similitudinem angelorum, et erunt candidi, sicut nix, et uersabuntur semper in conspectu Omnipotentis, et Domino suo sacrificabunt, et seruient in eternum. Eodem tempore fiet secunda illa et publica omnium resurrectio, in qua excitabuntur iniusti ad cruciatus sempiternos .

CONCLUSIO totius operis sequitur, qua gratulatur Ecclesie de pace per Constantinum facta; et uniuersos ac singulos hortatur, ut abiectis deorum cultibus, Deo uero se dedant, atque ita penas uenturas effugiant. SCULTETUS.





LIBER SEPTIMUS. DE uITA BEATA. [3Kb]



 CAPUT PRIMUM. De mundo; et qui sint credituri, qui uero non, atque ibi reprehensio perfidorum.

Bene habet: iacta sunt fundamenta, ut ait eximius Orator. uerum nos non fundamenta solum iecimus, que firma et idonea essent operi perforendo; sed magnis robustisque molibus edificium totum pene usque ad summa perduximus. Restat, id quod est  multo facilius, uel tegere, uel ornare; sine quo tamen priora opera et inutilia sunt, et ingrata. Nam quid prodest, aut falsis religionibus liberari, aut intelligere ueram? quid aut uanitatem false sapientie peruidere, aut que sit uera cogoscere? Quid, inquam, prodest celestem illam iustitiam defendere? quid cum magnis difficultatibus cultum Dei tenere, que est summa uirtus? nisi eam diuinum  premium  [5Kb] beatitudinis perpetue subsequatur. De qua nobis est in hoc libro disserendum; ne priora omnia irrita et infructuosa uideantur, si hoc, cuius causa illa suscepta sunt, in incertum relinquamus; ne quis forte arbitretur, tantos labores incassum suscipi, dum eorum celesti mercedi diffidit, quam Deus statuit ei, qui hec suauia terre bona pre sola nudaque uirtute contempserit. Satis et huic parti faciamus, cum testimoniis diuinarum Litterarum, tum etiam probabilibus argumentis, ut eque clarum sit, et futura presentibus, et diuina terrenis, et perpetua breuibus esse anteponenda, quoniam temporalia sunt premia uitiorum, sempiterna uirtutum.

Exponam igitur rationem mundi, ut facile possit  intelligi, et quando, et quare sit effectus a Deo: quod Plato, qui de mundi fabricatione disseruit, nec scire poterat, nec explicare; quippe qui celeste mysterium, quod non nisi prophetis ac Deo docente discitur, ignorabat; ideoque in perpetuum dixit esse fabricatum. Quod longe secus est: quoniam quidquid est solido ac graui corpore, ut initium cepit aliquando, ita finem capiat necesse est. Nam Aristoteles cum non uideret quemadmodum posset tanta rerum magnitudo interire, et hanc prescriptionem uellet  effugere, semper ait fuisse mundum, ac semper futurum. Prorsus nichil uidit; quia quidquid est, necesse est aliquando habuerit principium, nec omnino quidquam potest esse, nisi ceperit. Nam cum terram, et aquam, et ignem disperire, consumi, extinguique uideamus, que sunt utique mundi partes, intelligitur id totum esse mortale, cuius membra sunt mortalia. Ita fit, ut natum sit quidquid potest interire. Sed et omne quod sub uisum oculorum uenit, et corporale, ut ait Plato, et solubile sit necesse est. Unus igitur Epicurus, auctore Democrito, ueridicus in hac re fuit; qui ait, et ortum aliquando, et aliquando esse periturum. Nec tamen rationem ullam reddere potuit, aut quibus de causis tantum hoc opus, aut quo  tempore soluatur. Quod quoniam nobis Deus reuelauit, nec coniecturis id assequimur, sed traditione celesti, docebimus sedulo; ut tandem studiosis ueritatis appareat, non uidisse neque comprehendisse philosophos ueritatem, sed ita leuiter odoratos, ut tamen unde eos odor ille sapientie tam suauis, tam iucundus afflauerit, nullo modo senserint.

Interim necessarium puto admonere lecturos, quod hec nostra que tradimus; praue uitioseque mentes aut omnino non intelligent ; aut etiam si intelligent, dissimulabunt tamen, et hec uera esse nolent, quia trahuntur a uitiis, et scientes malis suis fauent, quorum suauitate capiuntur, et uirtutis uiam deserunt, cuius acerbitate offenduntur. Nam qui auaritia, et opum inexplebili quadam siti flagrant,  [4Kb] quia non possunt, uenditis aut dilargitis que amant, tenui cultu uitam degere, sine dubio malunt id esse fictum, quo desideriis suis renuntiare coguntur. Item, qui libidinum stimulis incitati, ut ait peta,

In furias ignemque ruunt,
utique incredibilia nos afferre dicunt; quia uulnerant aures eorum precepta continentie, que illos a uoluptatibus suis prohibent, quibus animam suam cum  corpore adiudicauerunt. Qui uero ambitione inflati, aut amore potentie inflammati, omne studium suum ad honores acquirendos contulerunt, ne si solem quidem ipsum gestemus in manibus, fidem commodabunt ei doctrine, illos iubet omni potentia et honore contempto humiles uiuere, atque ita humiles, ut et accipere iniuriam possint, et referre nolint, si acceperint. Ii sunt homines, qui contra ueritatem clausis oculis quoquo modo latrant. Qui autem sani sunt, uel erunt, id est, non ita uitiis immersi, ut insanabiles sint, et credent his, et libenter accedent; et quecumque dicimus, aperta, et plana, et simplicia, et quod maxime opus est, uera et inexpugnabilia illis uidebuntur.

 Nemo uirtuti fauet, nisi qui sequi potest; sequi autem non facile est omnibus: ii possunt, quos paupertas et rerum indigentia exercuit, et capaces uirtutis  effecit. Nam si uirtus est tolerantia malorum, non capiunt ergo uirtutem, qui semper in bonis fuerunt, quia mala neque experti sunt, neque ferre possunt assuetudine ac desiderio bonorum, que sola nouerunt. Eo fit, ut pauperes et humiles Deo credant facilius, qui sunt expediti, quam diuites, qui sunt impedimentis pluribus implicati: immo uero catenati et compediti seruiunt ad nutum domine cupiditatis, que illos inextricabilibus uinculis irretiuit; nec possunt in celum aspicere, quoniam mens eorum in terram prona humique defixa est. uirtutis autem uia non capit magna onera gestantes. Angustus admodum trames est, per quem iustitia hominem deducit in celum. Hunc tenere non potest, nisi qui fuerit expeditus et nudus. Nam isti locupletes multis et ingentibus sarcinis onerati per uiam mortis incedunt, que  latissima est; quoniam late perditio dominatur. His acerba sunt, his uenena, que Deus ad iustitiam precipit, queque nos Dei magisterio de uirtute ac ueritate disserimus. Quibus si repugnare audebunt, necesse est hostes se esse uirtutis iustitieque fateantur. Aggrediar nunc quod superest, ut finis operi possit imponi. Id autem superest, ut de iudicio Dei disseramus: quod tum constituetur, cum Dominus noster redierit in terram; ut unicuique pro merito aut premium persoluat, aut penam. Itaque ut in quarto libro de primo aduentu eius diximus, sic in hoc secundum referamus aduentum, quem Iudei quoque et confitentur, et sperant, sed frustra, quoniam necesse est ad eos confundendos reuertatur,  ad quos conuocandos prius uenerat. Nam qui uiolauerunt impie humilem, sentient in potestate uictorem; eaque omnia que legunt, et non intelligunt,  Deo repensante  [3Kb] patientur, quippe qui peccatis omnibus inquinati, et insuper sancto cruore perfusi, ab illo ipso, qui nefandas manus intulerunt, sint ad eterna supplicia destinati. Sed erit nobis contra Iudeos separata materia, in qua illos erroris et sceleris reuincemus.



CAPUT II. De errore philosophorum, ac de diuina sapientia; atque de aureo seculo.

Nunc ignaros ueritatis instruamus. Dispositione summi Dei sic ordinatum, ut iniustum hoc seculum decurso temporum spatio terminum sumat, extinctaque protinus omni malitia, et piorum animis ad beatam uitam reuocatis, quietum, tranquillum, pacificum, aureum denique, ut pete uocant, seculum,  Deo ipso regnante, florescat. In primis causa eorum omnium philosophis hec fuit, quod rationem mundi, que totam sapientiam continet, non comprehenderunt. Ea uero sensu proprio, et interna intelligentia non potest comprehendi, quod illi sine doctore per seipsos facere uoluerunt. Itaque in uarias sibique sepe contrarias sententias inciderunt, ex quibus exitum non haberent; et in eodem luto  hesitauerunt; scilicet assumptionibus eorum non respondente ratione, cum assumpsissent quidem uera, sed que affirmari probarique non possent sine scientia ueritatis rerumque celestium: que  non potest esse in homine, nisi Deo docente percepta. Nam si potest homo intelligere diuina, poterit et facere; nam intelligere,  est quasi e uestigio subsequi. Non potest autem facere que Deus, quia mortali corpore indutus est; ergo nec intelligere quidem potest, que facit Deus. Quod an fieri possit, ex immensitate rerum atque operum diuinorum facile est unicuique metiri. Nam si mundum cum omnibus que sunt in eo contemplari uelis,  intelliges profecto, quantum Dei opus humanis operibus antestet. Ita quantum inter opera diuina et humana interest, tantum distare inter Dei hominisque sapientiam necesse est. Nam quia Deus incorruptus, atque immortalis est, et ideo perfectus, quia sempiternus est, sapientia quoque eius, perinde ut ipse, perfecta est; nec obstare illi quidquam potest, quia nulli rei Deus ipse subiectus est.

Homo autem quin subiectus est passioni, subiecta est et sapientia eius errori; et sicut hominis uitam multe res impediunt, quominus possit esse perpetua: ita sapientiam quoque eius multis rebus impediri necesse est, quominus in perspicienda penitus ueritate perfecta sit. Ergo nulla est humana sapientia, si per se ad notionem ueri scientiamque  nitatur; quoniam mens hominis cum fragili corpore illigata, et in tenebroso domicilio inclusa, neque liberius euagari, neque clarius perspicere ueritatem potest; cuius notitia diuine conditionis est. Deo enim soli opera sua nota sunt. Homo autem non cogitando, aut disputando assequi eam potest, sed discendo, et audiendo ab eo, qui scire solus potest, et docere. Ideo Marcus Tullius sententiam Socratis de Platone transferens dicentis, uenisse tempus, ut ipse migraret e uita, illos autem, apud quos causam suam perorabat, agere uitam: Utrum melius sit, inquit, dii immortales sciunt; hominem arbitror scire neminem. Quare necesse est omnes philosophie sectas alienas esse a ueritate; quia homines erant, qui eas constituerunt, nec ullum fundamentum aut firmitatem  possunt habere, que nullis diuinarum uocum fulciuntur oraculis.



CAPUT III. De natura et de mundo; atque reprehensio Stoicorum et Epicureorum.

Et quoniam de philosophorum erroribus loquimur,  Stoici naturam  [32Kb] in duas partes diuidunt: unam, que efficiat; alteram, que se ad faciendum tractabilem prebeat. In illa prima esse uim sentiendi; in hac, materiam; nec alterum sine altero posse. Quomodo potest idem esse quod tractat, et quod tractatur? Si quis dicat idem esse figulum quod lutum, aut lutum idem esse quod figulum, nonne aperte insanire uideatur? At isti uno nature nomine duas res diuersissimas comprehendunt, Deum et mundum, artificem et opus; dicuntque alterum sine altero nichil posse, tanquam natura sit Deus mundo permixtus. Nam interdum sic confundunt, ut sit Deus ipse mens mundi et mundus sit corpus Dei. Quasi uero simul esse ceperint mundus, et Deus; ac non ipse mundum fecerit: quod et ipsi fatentur alias, cum hominum causa  predicant esse fabricatum, et sine mundo esse, si uelit, possit; siquidem Deus est diuina et eterna mens a corpore soluta et libera. Cuius uim maiestatemque quoniam intelligere non poterant, miscuerunt  eum mundo, id est, operi suo. Unde est illud uirgilianum:

   Totamque infusa per artus
Mens agitat molem, et magno se corpore miscet.
Ubi est ergo illud, quod iidem ipsi aiunt, et factum esse diuina prouidentia, et regi? Si enim fecit mundum, fuit ergo sine mundo. Si regit, non utique sicut mens corpus regit, sed tanquam dominus domum, nauim gubernator, auriga currum. Nec tamen mixti sunt iis rebus, quas regunt. Nam si hec omnia, que uidemus, Dei membra sunt, iam insensibilis ab his constituitur Deus, quoniam membra sensu carent, et mortalis, quoniam uidemus membra esse mortalia.

Possum enumerare, quoties repentinis quassate  motibus uel hiauerint terre, uel desederint in abruptum; quoties demerse fluctibus, et urbes, et insule abierint in profundum; frugiferos campos paludes inundauerint; flumina et stagna siccauerint; montes  etiam  [4Kb] uel deciderint abrupti, uel planis fuerint adequati. Plurimas regiones, et multorum fundamenta montium latens et internus ignis absumit. Et hoc parum est, si membris suis non parcit Deus, nisi etiam homini liceat aliquid in Dei corpus: maria extruuntur; montes exciduntur, et ad eruendas opes interiora terre uiscera effodiuntur. Quid quod ne arari quidem sine laceratione diuini corporis potest? ut iam scelerati et impii simus, qui Dei membra uiolemus. Patiturne ergo uexari corpus suum Deus, et debilem se uel ipse facere, uel ab homine fieri sinit? nisi forte diuinus ille sensus, qui mundo et omnibus mundi partibus permixtus est, primam terre faciem reliquit, ac se in ima demersit, ne quid doloris de assidua laceratione sentiret. Quod si hoc uanum et absurdum  est, tam igitur ipsi eguerunt, quam hec indigent sensu, qui non perspexerunt diuinum quidem spiritum esse ubique diffusum, eoque omnia contineri, non tamen ita, ut Deus ipse, qui est incorruptus, grauibus et corruptibilibus elementis misceatur. Illud ergo rectius, quod a Platone  sumpserunt, a Deo factum esse mundum, et eiusdem prouidentia gubernari. Oportebat igitur et Platonem, et eos qui idem senserunt, docere atque explicare, que causa, que ratio fuerit tanti operis fabricandi; quare hoc, aut cuius gratia fecerit.

At iidem Stoici, hominum, inquiunt, causa mundus effectus est. Audio. Sed Epicurus ignorat, ipsos homines quare, aut quis effecerit. Nam Lucretius, cum diceret mundum non esse a diis constitutum, sic  ait :

Dicere porro hominum causa uoluisse parare;
Preclaram mundi naturam
 Deinde intulit:

Desipere est. Quid enim immortalibus atque beatis
Gratia nostra queat largirier emolumenti,
Ut nostra quidquam causa gerere aggrediantur?

Et merito. Illi enim nullam rationem afferebant, cur humanum genus uel creatum, uel constitutum esset a Deo. Nostrum hoc officium est, sacramentum mundi et hominis exponere, cuius illi expertes, sacrarium ueritatis nec attingere, nec uidere potuerunt. ergo  cum assumpsissent id quod erat uerum, id est, mundum a Deo factum, et hominum causa esse factum; tamen, quoniam eos in consequentibus ratio defecit, non potuerunt defendere id quod assumpserant. Denique Plato, ne Dei opus imbecillum et ruinosum faceret, in eternum  dixit esse mansurum. Si hominum causa factus est, et ita factus est ut esset eternus, cur ergo ipsi quorum causa factus est, non sunt sempiterni? Si mortales, propter quos factus est, ergo et ipse mortalis atque solubilis. Neque enim pluris est ipse, quam ii, quorum gratia factus est. Quod si ei ratio quadraret, intelligeret periturum esse, quia factus est; nec posse in eternum manere, nisi quod tangi non potest.

Qui autem negat hominum causa factum, hic nullam rationem tenet. Si enim dicit, ipsum fabricatorem sua causa tanta hec opera esse molitum, cur ergo nos nati sumus? cur mundo ipso fruimur? Quid sibi uult humani generis ceterorumque animantium fictio? Cur aliena commoda intercipimus? Cur denique augemur, minuimur, interimus? Quid habet rationis  ipsa generatio? quid perpetua successio? Nimirum uideri nos Deus uoluit, et suis uariis imaginibus tanquam sigilla confingere, quibus se oblectaret; et  nichilominus tamen, si ita esset, cure haberet animantes, precipueque hominem, cuius imperio cuncta subiecit. Qui autem dicunt semper fuisse mundum, omitto illud, quod esse ipse  [4Kb] sine aliquo principio non potest, unde extricare se nequeunt; sed hoc dico: si mundus semper fuit, nullam potest habere rationem. Quid enim potuit in eo ratio moliri, quod nunquam sumpsit exordium? Nam prius quam fiat aliquid, aut struatur, opus est consilio, ut disponi possit quemadmodum fiat, nec incipi quidquam potest sine prouisione rationis. Itaque omne opus ratio precedit. Non habet ergo rationem, quod factum non est. Atqui mundus rationem habet, qua et constat, et regitur; ergo et factus est: si factus est, et resoluetur. Reddant ergo isti rationem, si possunt, cur aut factus in  principio sit, aut postea resoluatur.

Quod quia docere non poterat Epicurus, siue Democritus, sua sponte natum esse dixit, seminibus inter se passim ceuntibus, quibus iterum resolutis, dissidium atque interitum secuturum. Corrupit ergo quod recte uiderat, et totam rationem penitus ignorantia rationis euertit; redegitque mundum, et omnia que in eo geruntur, ad similitudinem cuiusdam uanissimi somnii, siquidem rebus humanis ratio nulla subsistat. Cum uero mundum, omnesque partes eius, ut uidemus, mirabilis ratio gubernet; cum celi temperatio, et equalis in ipsa uarietate cursus astrorum luminumque celestium, temporum constans ac mira descriptio, terrarum uaria fecunditas, plana camporum munimenta, et aggeres montium, uiriditas ubertasque  siluarum, fontium saluberrima eruptio, fluminum opportuna inundatio, maris opulenta et copiosa interfusio, uentorum diuersa et utilis aspiratio, ceteraque omnia ratione summa constent: quis tam cecus est, ut existimet sine causa esse facta, in quibus mira dispositio prouidentissime rationis elucet?  Si ergo sine causa nec est, nec fit omnino quidquam: si et prouidentia summi Dei ex dispositione rerum, et uirtus ex magnitudine, et potestas ex gubernatione manifesta est: hebetes ergo et insani, qui prouidentiam non esse dixerunt. Non improbarem; si deos idcirco non esse dicerent, ut unum dicerent: cum autem ideo ut nullum, qui eos delirasse non putat, ipse delirat.



CAPUT Iu. Quod omnia in aliquem usum creata sunt, etiam que mala uidentur: quare homo in tam fragili corpore ratione fruatur.

Sed de prouidentia satis in primo libro diximus. Quia et si est, ut apparet ex mirabilitate operum suorum, necesse est etiam hominem, ceterasque  animantes, eadem prouidentia creauerit. uideamus ergo, que ratio fuerit fingendi generis humani; quoniam constat, id quod Stoici dicunt, hominum causa mundum esse fabricatum: quanquam in hoc ipso non mediocriter peccent, quod non hominis causa dicunt, sed hominum. Unius enim singularis appellatio totum comprehendit humanum genus. Sed hoc ideo, quia ignorant unum hominem a Deo esse formatum, putantque homines in omnibus terris et agris tanquam fungos esse generatos. At Hermes non ignorauit hominem, et a Deo, et ad Dei similitudinem fictum. Sed redeo ad propositum. Nihil est  quod sit propter seipsum factum: sed quidquid omnino fit, ad usum aliquem fieri necesse est. Quis est enim uel tam ineptus, uel tam otiosus, ut  aggrediatur aliquid facere frustra, ex quo nullam utilitatem, nullum commodum speret? Qui domum edificat, non idcirco edificat, ut tantummodo domus sit: sed ut in ea possit habitari. Qui nauem fabricat, non ideo insumit operam, ut tantum nauis appareat:  sed ut in ea nauigetur. Item qui uas aliquod instituit  [11Kb] ac format, non propterea id facit, ut tantum fecisse uideatur: sed ut uas illud effectum capiat aliquid necessarium. Similiter cetera, quecumque fiunt, non utique in superuacuum, sed ad usus aliquos utiles laborantur.

Mundus igitur a Deo factus est, non utique propter ipsum mundum; neque enim aut calore solis, aut lumine, aut aspiratione uentorum, aut humore imbrium, aut alimonia frugum, cum sensu careat, indiget. Sed ne illud quidem dici potest, quod Deus propter seipsum fecerit mundum; quoniam potest esse sine mundo, sicut fuit antea, et iis omnibus que in eo sunt, queque generantur, Deus ipse non utitur. Apparet ergo animantium causa mundum esse  constructum; quoniam rebus iis, quibus constat, animantes fruuntur: que ut uiuere, ut constare possint, omnia his necessaria temporibus certis subministrantur. Rursum ceteras animantes hominis causa esse fictas, ex eo clarum est, quod homini seruiunt, et tutele eius atque usibus date sunt; quoniam siue terrene sunt, siue aquatiles, non sentiunt mundi rationem, sicut homo. Respondendum est hoc loco philosophis, maximeque Ciceroni, qui ait: »Cur Deus omnia nostri causa cum faceret, tantam uim natricum uiperarumque fecerit? cur tam multa pestifera terra marique disperserit?« Ingens ad disputandum locus: sed ut in transcursu breuiter stringendus est. Quoniam homo ex rebus diuersis ac repugnantibus  configuratus est, anima et corpore, id est, celo atque  terra, tenui et comprehensibili, eterno ac temporali, sensibili atque bruto, luce predito atque tenebroso: ipsa ratio ac necessitas exigebat, et bona homini proponi et mala; bona, quibus utatur, mala, que uitet et caueat.

Idcirco enim data est illi sapientia, ut cognita bonorum malorumque natura, et in appetendis bonis, et malis declinandis, uim sue rationis exerceat. Nam ceteris animalibus quia sapientia non data est, et munita indumentis naturalibus, et armata sunt: homini autem pro his omnibus, quod erat precipuum, rationem solam dedit. Itaque nudum formauit et inermem, ut eum sapientia et muniret, et tegeret. Munimenta et ornatum eius non foris, sed intus, non in corpore, sed in corde constituit. Nisi ergo essent  mala que caueret, que a bonis utilibusque distingueret, non esset ei sapientia necessaria. Sciat ergo Marcus Tullius, aut ideo homini datam esse rationem, ut et pisces caperet usus sui gratia, et natrices uiperasque uitaret salutis sue causa: aut idcirco ei bona malaque proposita, quia sapientiam acceperat, cuius uis omnis in discernendis bonis malisque uersatur. Magna igitur, et recta, et admirabilis est uis, et ratio, et potestas hominis, propter quem mundum ipsum, et uniuersa quecumque sunt, Deus fecit; tantumque honoris illi habuit, ut eum preficeret uniuersis, quoniam solus poterat Dei opera mirari. Optime igitur Asclepiades noster de prouidentia summi Dei disserens, in eo libro quem scripsit ad  me: »Atque ideo, inquit, merito quis arbitretur,  proximum sibi locum diuinam prouidentiam dedisse ei, qui poterat intelligere  [4Kb] ordinationem suam. Nam sol iste est; quis eum uidet ita, ut intelligat quia sol est, et quantum gratie afferat ceteris institutis? hoc celum est; quis id suspicit? terra hec; quis eam colit? hoc pelagus; quis in eo nauigat? hic ignis est; quis eo utitur?« Instituit ergo summus Deus non propter se, quia nichilo indiget, sed propter hominem, qui his congruenter uteretur.



CAPUT u. De hominis creatione, atque de dispositione mundi, et de summo bono.

Reddamus nunc rationem, quare hominem ipsum  fecerit Deus. Quod si philosophi scissent, aut defendissent illa, que uera inuenerant, aut in maximos errores non incidissent. Hec enim summa, hic cardo rerum est. Quem qui non tenuerit, ueritas illi omnis elabitur. Hoc est denique, quod efficiat illis non quadrare rationem: que illis si affulsisset, si sacramentum hominis omne cognouissent, numquam disputationes eorum, et omnem philosophiam de transuerso academia iugulasset. Sicut ergo mundum non propter se Deus fecit, quia commodis eius non indiget, sed propter hominem, qui eo utitur; ita ipsum hominem propter se. Que utilitas Deo in homine, inquit Epicurus, ut eum propter se faceret? Scilicet, ut esset, qui opera eius intelligeret, qui prouidentiam disponendi, rationem faciendi, uirtutem  consummandi et sensu admirari, et uoce proloqui posset. Quorum omnium summa hec est, ut Deum colat. Is enim colit, qui hec intelligit: is artificem rerum omnium, is uerum patrem suum debita ueneratione  prosequitur, qui uirtutem maiestatis eius de suorum operum inuentione, inceptione, perfectione metitur. Quod planius argumentum proferri potest, et mundum hominis, et hominem sui causa Deum fecisse, quam quod ex omnibus animantibus solus ita formatus est, ut oculi eius ad celum directi, facies ad Deum spectans, uultus cum suo parente communis sit, ut uideatur hominem Deus, quasi porrecta manu alleuatum ex humo, ad contemplationem sui excitasse? »Quid ergo, inquit, Deo cultus hominis confert, beato, et nulla re indigenti? uel si tantum honoris homini habuit, ut ipsius causa mundum fabricaret, ut instrueret eum sapientia, ut dominum uiuentium faceret, eumque diligeret tamquam filium, cur mortalemque fragilemque constituit? cur omnibus  malis, quem diligebat, obiecit? cum oporteret et beatum esse hominem, tamquam coniunctum et proximum Deo, et perpetuum, sicut est ipse, ad quem colendum et contemplandum figuratus est.«

Quamquam hec fere in prioribus libris sparsim docuimus: tamen quoniam proprie id materia nunc exigit, quia de uita beata disserere propositum est, explicanda sunt ista diligentius et plenius, ut dispositio Dei, et opus uoluntasque noscatur. Cum posset semper spiritibus suis immortalibus innumerabiles animas procreare, sicut angelos genuit, quibus immortalitas sine ullo malorum periculo ac metu constat; excogitauit tamen inenarrabile opus, quemadmodum infinitam multitudinem crearet animarum, quas primo fragilibus et imbecillis corporibus illigatas  constitueret inter bonum malumque medias, ut constantibus ex utrisque naturis uirtutem proponeret; ne immortalitatem delicate assequerentur ac molliter: sed ad illud eterne uite ineloquibile premium  summa cum difficultate ac magnis laboribus peruenirent. Ergo ut eas grauibus et uexabilibus membris  [43Kb] indueret, quoniam consistere in medio inani non poterant, ponderibus et grauitate corporis deorsum premente, sedem illis ac domicilium primo condendum esse decreuit. Itaque ineffabili uirtute ac potentia preclara mundi opera molitus est, suspensis in altitudinem leuibus elementis, et grauibus in ima depressis; et celestia firmauit, et terrena constituit. Non est necesse nunc exequi singula, quoniam in secundo libro uniuersa executi sumus.

Lumina igitur posuit in celo, quorum moderatio, et claritas, et motus aptissime ad utilitates uiuentium temperatus est. Terre autem, quam sedem uoluit esse, fecunditatem uaria gignendi ac proferendi dedit,  ut ubertate frugum et herbarum uirentium, pro natura et usu cuiusque generis, alimoniam administraret. Tum perfectis omnibus, que ad conditionem mundi pertinebant, hominem finxit ex ipsa terra, quam illi a principio in habitaculum preparauit; id est spiritum suum terreno corpore induit et inuoluit, ut et compactus ex rebus diuersis ac repugnantibus,  bonum ac malum caperet; et sicut terra ipsa fecunda est ad fruges pariendas: ita corpus hominis, quod assumptum est e terra, generandi copiam, facultatemque procreande sobolis accepit, ut quoniam fragili materia formatus in eternum manere non poterat, peracto temporalis uite spatio cederet, et illud, quod fragile atque imbecillum gerebat, perpetua successione renouaret. Cur igitur eum mortalem finxit et fragilem, cum illius causa mundum edificasset? Primum, ut infinita uis animarum gigneretur, omnemque terram multitudine oppleret: deinde, ut proponeret homini uirtutem, id est, tolerantiam malorum ac laborum, per quam posset premium immortalitatis adipisci. Nam quia homo ex duabus rebus constat, corpore atque anima, quorum alterum terrenum  est, alterum celeste, due uite homine attribute sunt: una temporalis, que corpori assignatur; altera sempiterna, que anime subiacet. Illam nascendo accipimus, hanc assequimur laborando ne immortalitas homini  sine ulla difficultate constaret. Illa terrena est, sicut corpus, et ideo finitur; hec uero celestis; sicut anima, et ideo terminum non  habet. Illam primam nescientes accipimus;  [4Kb] hanc secundam scientes; uirtuti enim, non nature datur, quia uoluit nos Deus uitam nobis in uita comparare.

Idcirco hanc nobis presentem dedit, ut illam ueram et perpetuam aut uitiis amittamus, aut uirtute mereamur. In hac corporali non est summum bonum; quoniam sicut necessitate diuina nobis data est, ita rursum diuina necessitate soluetur. Ita quod finem habet, summum bonum non habet. In illa uero spiritali, quam per nos ipsi acquirimus, summum bonum continetur; quia nec malum potest habere, nec finem. Cui rei argumentum natura et ratio corporis prebet. Cetera namque animalia in humum uergunt, quia terrena sunt; nec capiunt immortalitatem, que de celo est. Homo autem rectus in celum spectat, quia proposita  est illi immortalitas; nec tamen uenit, nisi tribuatur homini a Deo. Nam nichil interesset inter iustum et iniustum, siquidem omnis homo natus immortalis fieret; ergo immortalitas non sequela nature, sed merces premiumque uirtutis est. Denique homo non statim quam natus est, rectus ingreditur: sed quadrupes primo, quia ratio corporis et huius presentis uite communis est nobis cum mutis animalibus; post deinde confirmatis uiribus erigitur, et lingua eius in eloquium soluitur, et mutum animal esse desinit. Que ratio docet, mortalem nasci hominem; postea uero immortalem fieri, cum ceperit ex Deo uiuere, id est, iustitiam sequi, que continetur in Dei cultu, cum excitauerit hominem Deus ad aspectum celi ac sui. Quod tum fit, cum homo celesti lauacro purificatus,  exponit infantiam cum omni labe uite prioris, et incremento diuini uigoris accepto, fit homo perfectus ac plenus.

 Ergo quia uirtutem proposuit homini Deus, licet anima et corpus consociata sint; tamen contraria sunt, et impugnant inuicem. Animi bona, mala sunt corporis; id est, opum fuga, uoluptatum interdictio, doloris mortisque contemptus. Item corporis bona, mala sunt animi; hoc est, cupiditas, et libido, quibus et opes appetuntur et suauitates uariarum uoluptatum, quibus eneruatus animus extinguitur. Ideo necesse est, iustum et sapientem in omnibus malis esse, quoniam malorum uictrix est fortitudo; iniustos autem in diuitiis, in honore, in potestate. Hec enim bona corporalia et terrena sunt. Illi autem terrenam uitam agunt, nec assequi immortalitatem queunt, quia se uoluptatibus dediderunt, que sunt uirtutis inimice. Itaque uita hec temporalis illi eterne debet esse  subiecta, sicut corpus anime. Quisquis ergo anime uitam maluerit, uitam corporis contemnat necesse est; nec aliter eniti ad summum poterit, nisi que sunt ima despexerit. Qui autem corporis uitam fuerit amplexus, et cupiditates suas in terram deiecerit, illam superiorem uitam consequi non potest. Sed qui mauult bene uiuere in eternum, male uiuet ad tempus, et afficietur omnibus molestiis et laboribus, quandiu fuerit in terra, ut habeat diuinum et celeste solatium. Et qui maluerit bene uiuere ad tempus, male uiuet in eternum; damnabitur enim sententia Dei ad eternam penam, quia celestibus bonis terrena preposuit. Propterea igitur coli se Deus expetit, et honorari ab homine tanquam pater, ut uirtutem ac sapientiam teneat, que sola immortalitatem parit.  Nam quia nullus alius preter ipsum donare eam potest, quia solus possidet, pietatem hominis, qua Deum  honorauerit, hoc afficiet premio, ut sit in eternum beatus, sitque apud Deum, et cum Deo semper.
 [2Kb]

Que sequuntur in quibusdam manuscriptis ac in antiquis editionibus reperi. Ea tamen Lactantio abiudicant recentiores interpretes: sed ne aliquid desit, hic apponere uisum est; ac monemus ea non esse apprime catholica: sic autem habent.

»Neque nunc aliquis eo confugiat, ut dicat ad ipsius culpam pertinere, qui et bonum instituit, et malum. Cur enim malum uoluit esse, si id odio habet? Cur non bonum tantum fecit, ut nemo peccaret, nemo faceret malum? Quanquam hoc in omnibus fere prioribus libris docuerim, et id iam superius, quamuis leuiter, attigerim; tamen subinde admonendum est, quia omnis ratio in eo posita est. Nulla enim uirtus  esse poterat, nisi diuersa fecisset; nec omnino apparere uis boni potest, nisi ex mali comparatione. Adeo malum nichil aliud est, quam boni interpretatio. Sublato igitur malo, etiam bonum tolli necesse est. Si leuam manum, aut pedem amputaueris, nec corpus erit integrum, nec uita ipsa constabit. Adeo ad compagem corporis temperandam, aptissime cum dextris sinistra iunguntur. Item si pares calculos feceris, nemo ludet. Si unum colorem Circo dederis, nemo spectandum putabit, sublata omni Circensium uoluptate. Quos profecto qui prius instituit, amator unius coloris fuit: sed alterum ei, quasi emulum posuit, ut posset esse certamen, et aliqua in spectaculo gratia. Sic Deus, quum bonum constitueret, quum uirtutem daret, statuit etiam diuersa, cum quibus illa confligerent.  Si desit hostis, et pugna, nulla uictoria est. Tolle certamen, ne uirtus quidem quidquam est. Quam multa sunt hominum inter se, et quam uariis artibus constituta certamina? Nemo tamen fortior, uelocior, prestantior haberetur, si aduersarium, cum quo contenderet, non haberet. Unde autem abest uictoria, abesse hinc et gloriam simul, et premium necesse est. Ut igitur uirtutem ipsam exercitatione assidua roboraret, eamque faceret de malorum conflictatione perfectam, utrumque simul dedit, quia utrumque sine altero retinere uim suam non potest. Ergo diuersitas est, cui omnis ratio ueritatis innititur.

»Non me preterit, quid hoc loco a peritioribus possit opponi. Si bonum sine malo esse non potest, quomodo primum hominem dicis ante offensum Deum  in solo bono fuisse, aut postea in solo bono futurum? Discutienda nobis hec questio est: quod in prioribus  libris pretermisi, ut hic implerem. Diximus superius, ex elementis repugnantibus hominis constare naturam. Corpus enim, quia terra est, comprehensibile est, temporale, brutum, atque tenebrosum est. Anima uero, quia de celo est, tenuis, eterna, sensibilis, illustris est. Que quia inter se contraria sunt, necesse est, hominem bono et malo esse subiectum. Anime adscribitur bonum, quia indissolubilis est: corpori malum; quia fragile est. Quoniam igitur sociata et coniuncta sunt corpus et anima, eque bonum et malum cohereat necesse est; nec separari alterutro possunt, nisi quum illa separata sunt. Denique boni malique notitia simul homini primo data est. Qua percepta, statim de loco sancto pulsus est, in quo malum non est. Ubi cum esset in bono  tantum, id ipsum bonum esse, ignorabat. Postquam uero accepit boni malique intelligentiam, iam nefas erat, eum in beatitudinis loco morari, relegatusque est in hunc communem orbem, ut ea utraque simul experiretur, quorum naturam pariter agnouerat. Apparet ergo idcirco datam esse homini sapientiam, ut bonum discernat a malo; ut ab incommodis commoda, ab inutilibus utilia distinguat; ut habeat iudicium, et considerantiam, quid cauere, quid appetere, quid fugere, quid sequi debeat. Sapientia igitur constare sine malo non potest; uixitque ille princeps generis humani, quamdiu in solo bono fuit, uelut infans, boni ac mali nescius. At enim postea hominem necesse est et sapientem esse, et sine ullo malo beatum. Sed id fieri non potest, quamdiu anima domicilio corporis induta est.

 »Quum uero factum fuerit corporis animeque dissidium, tunc malum a bono separabitur. Et sicut corpus interit, anima manet; ita malum interibit, et bonum permanebit. Tunc homo accepto immortalitatis indumento, erit sapiens, expers mali, sicut Deus. Qui ergo uult nos in bono esse tantum, id potissimum desiderat, ut sine corpore uiuamus, in quo est malum. Quod si tollatur, aut sapientia homini, ut dixi, aut corpus adimetur: sapientia, ut ignoret malum; corpus, ut non sentiat. Nunc autem cum homo et sapientia sit instructus, ut sciat, et corpore, ut sentiat, utrumque pariter in hac uita Deus esse uoluit, ut ratio uirtutis sapientieque constaret. Posuit itaque hominem inter utrumque medium, ut haberet licentiam uel mali, uel boni sequendi. Sed  malo admiscuit apparentia quedam bona, id est uarias et delectabiles suauitates, ut earum illecebris induceret  hominem ad latens malum. Bono autem admiscuit apparentia quedam mala, id est, erumnas, et miserias, et labores, quorum asperitate ac molestia offensus animus refugeret a bono latenti. Hic ergo sapientie officium desideratur, ut plus mente uideamus, quam corpore: quod pauci admodum facere possunt; quia et uirtus difficilis ac rara est, et uoluptas communis ac publica. Ita necesse est, sapientem pro stulto haberi, qui dum appetit bona, que non cernuntur, dimittit e manibus, que uidentur; et dum uitat mala, que non aspiciuntur, incurrit in mala, que ante oculos sunt. Quod accidit nobis, cum neque cruciatum, neque mortem pro fide recusamus: quando ad summum nefas compellimur, ut prodita fide atque abnegato Deo uero, diis mortuis  mortiferisque libemus. Hec ratio est, cur hominem Deus et mortalem fecerit, et malis subiecerit; licet ipsius causa mundum edificasset, scilicet ut uirtutem caperet, et ei uirtus sua immortalitatem daret. uirtus autem, sicut ostendimus, ueri Dei cultus est.«



CAPUT uI. Quare mundus et homo creati sunt; quam sit inanis cultus deorum.

Nunc totam rationem breui circumscriptione signemus. Idcirco mundus factus est, ut nascamur: ideo nascimur, ut agnoscamus factorem mundi ac nostri Deum: ideo agnoscimus, ut colamus: ideo colimus, ut immortalitatem pro mercede laborum capiamus, quoniam maximis laboribus cultus Dei constat: ideo premio immortalitatis afficimur, ut similes angelis  effecti, summo patri ac Domino in perpetuum seruiamus, et simus eternum Deo regnum.  [3Kb] Hec summa rerum est, hoc arcanum Dei, hoc mysterium mundi: a quo sunt alieni, qui sequentes presentem uoluptatem, terrestribus et fragilibus se bonis addixerunt, et animas ad celestia genitas suauitatibus mortiferis tanquam luto cenoue demerserunt.

Queramus nunc uicissim, an in cultu deorum ratio ulla subsistat: qui si multi sunt, si ideo tantum ab hominibus coluntur, ut prestent illis opes, uictorias, honores, et queque alia que non nisi ad presens ualent; si sine causa gignimur; si in hominibus procreandis prouidentia nulla uersatur; si casu nobismetipsis,  ac uoluptatis nostre gratia nascimur; si nichil post mortem sumus: quid potest esse tam superuacaneum, tam inane, tam uanum, quam humana res, et quam mundus ipse? qui cum sit incredibili magnitudine, tam mirabili ratione constructus, tamen rebus ineptis uacet. Cur enim uentorum spiritus citent nubes? Cur emicent fulgura? tonitrua mugiant? imbres cadant, ut fruges terra producat, ut uarios fetus alat? Cur denique omnis natura rerum laboret, ne quid desit earum rerum, quibus uita hominis sustinetur, si est inanis, si ad nichilum interimus, si nichil est in nobis maioris emolumenti Deo? Quod si est dictu nefas, nec putandum est fieri posse, ut non ob aliquam maximam rationem fuerit constitutum, quod uideas maxima ratione constare; que  potest esse ratio in his erroribus prauarum religionum, et in hac persuasione philosophorum, qua putant animas interire? Profecto nulla. Quid enim habent dicere, cur dii hominibus tam diligenter suis queque temporibus exhibeant? An ut illis far et merum demus, et odorem thuris, et sanguinem pecudum? que neque immortalibus grata esse possunt, quia sunt fragilia; neque usui esse expertibus corporum, quia hec ad usum corporalium data sunt. Et tamen si ea desiderarent, sibi ipsi possent exhibere cum uellent. Siue igitur intereunt anime, siue in eternum manent, quam rationem continet cultus deorum, aut a quo mundus constitutus est? cur, aut quando, aut quousque, quatenus homines, aut quamobrem procreati? cur nascuntur, intereunt, succedunt,  renouantur? Quid dii ex cultibus eorum assequuntur, qui post mortem nichil futuri sunt? quid prestant? quid pollicentur? quid minantur aut hominibus, aut diis dignum? uel si manent anime post obitum, quid de his faciunt, facturiue sunt? quid illis opus est thesauro animarum? ipsi illi ex quo fonte oriuntur? quomodo, aut quare, aut unde multi sunt? Ita fit, ut si ab illa rerum summa, quam superius comprehendimus, aberraueris, omnis ratio intereat, et ad nichilum omnia reuoluantur.



CAPUT uII. De philosophorum uarietate, eorumque ueritate.

Quam summam quia philosophi non comprehenderunt,  nec ueritatem comprehendere potuerunt, quamuis ea fere, quibus summa ipsa constat, et uiderint, et explicauerint. Sed diuersi, ac diuerse illa omnia protulerunt, non annectentes nec causas rerum, nec consequentias,  [5Kb] nec rationes; ut summam illam, que continet uniuersa, et compingerent, et implerent. Facile est autem docere, pene uniuersam ueritatem per philosophos sectas esse diuisam. Non enim sic philosophiam nos euertimus, ut Academici solent, quibus ad omnia respondere propositum est, quod est potius calumniari et illudere: sed docemus, nullam sectam fuisse tam deuiam, nec philosophorum quemquam tam inanem, qui non uiderit aliquid ex uero. Sed dum contradicendi studio insaniunt, dum sua etiam falsa defendunt, aliorum etiam uera  subuertunt, non tantum elapsa illis ueritas est, quam se querere simulabant: sed ipsi eam potissimum suo uitio perdiderunt. Quod si extitisset aliquis, qui ueritatem sparsam per singulos, per sectasque diffusam colligeret in unum, ac redigeret in corpus, is profecto non dissentiret a nobis. Sed hoc nemo facere, nisi ueri peritus ac sciens potest. uerum autem scire, non nisi eius est, qui sit doctus a Deo. Neque enim potest aliter repudiare que falsa sunt, eligere ac probare que uera: sed si uel casu id efficeret, certissime philosopharetur; et quamuis non posset diuinis testimoniis illa defendere, tamen se ipsa ueritas illustraret suo lumine. Quare incredibilis est error illorum, qui cum  aliquam sectam probauerint, eique se addixerint, ceteras  damnant tanquam falsas et inanes, armantque se ad preliandum, nec quid defendere debeant scientes, nec quid refutare; incursantque passim sine delectu omnia, que afferunt quicumque dissentiunt.

Ob has eorum pertinacissimas contentiones nulla extitit philosophia, que ad uerum propius accederet; nam particulatim ueritas ab his tota comprehensa est. Factum esse mundum a Deo, dixit Plato . Idem prophete loquuntur; idemque ex Sibylle carminibus apparet . Errant igitur qui uel omnia sua sponte nata esse dixerunt, uel minutis seminibus conglobatis; quoniam tanta res, tam ornata, tam magna, neque fieri, neque disponi et ordinari sine aliquo prudentissimo auctore potuit; et ea ipsa ratio, qua constare ac regi omnia sentiuntur,  solertissime mentis artificem confitetur. Hominum causa mundum, et omnia que in eo sunt esse facta, Stoici loquuntur: idem nos diuine Littere docent. Errauit ergo Democritus, qui uermiculorum modo putauit effusos esse de terra nullo auctore, nullaque ratione. Cur enim formatus sit homo, diuini sacramenti est: quod quia ille scire non poterat, humanam uitam deduxit ad nichilum. Ad uirtutem capessendam nasci homines Ariston disseruit: idem nos monemur ac discimus a prophetis. Falsus igitur Aristippus, qui hominem uoluptati, hoc est malo tanquam pecudem subiugauit. Immortales esse animas Pherecydes et Plato disputauerunt: hec uero  propria est in nostra religione doctrina. Ergo Dicearchus  cum Democrito  [40Kb] errauit, qui perire cum corpore ac dissolui argumentatus est. Esse inferos Zenon Stoicus docuit, et sedes piorum ab impiis esse discretas; et illos quidem quietas ac delectabiles incolere regiones, hos uero luere penas in tenebrosis locis, atque in ceni uoraginibus horrendis: idem nobis prophete palam faciunt. Ergo Epicurus errauit, qui petarum id esse figmentum putauit, et illas inferorum penas, que ferantur, in hac esse uita interpretatus est. Totam igitur ueritatem, et omne diuine Religionis arcanum philosophi attigerunt. Sed aliis refellentibus, defendere id quod inuenerant, nequiuerunt; quia singulis ratio non quadrauit, nec ea, que uera senserant in summam redigere potuerunt, sicut nos superius fecimus.



 CAPUT uIII. De immortalitate anime.

Unum est igitur summum bonum immortalitas, ad quam capiendam, et formati a principio, et nati sumus. Ad hanc tendimus; hanc spectat humana natura;  ad hanc nos prouehit uirtus: quod bonum quia deprehendimus, superest etiam ut de ipsa immortalitate dicamus. Platonis argumenta, quamuis ad rem multum conferant, tamen parum habent firmitatis ad probandam et implendam ueritatem; quoniam nec rationem totius mysterii magni consummauerat, in unumque collegerat, nec summum bonum comprehenderat. Nam licet uerum de anime immortalitate sentiret, tamen non ita de illa tanquam de summo bono disserebat. Nos igitur certioribus signis elicere possumus ueritatem, qui eam non ancipiti suspicione collegimus, sed diuina traditione cognouimus. Plato autem sic argumentatus est, immortale esse quidquid per seipsum et sentit, et semper mouetur; quod enim principium motus non habet, nec finem habiturum,  quia deseri a semetipso non potest. Quod argumentum etiam mutis animalibus eternitatem daret, nisi adiectione sapientie discreuisset. Addidit igitur, ut effugeret hanc communitatem, fieri non posse, quin sit immortalis animus humanus, cuius miranda solertia inueniendi, et celeritas cogitandi, et facilitas percipiendi atque discendi, et memoria preteritorum,  et prouidentia futurorum, et artium plerumque  [12Kb] innumerabilium scientia, qua cetere careant animantes, diuina et celestis appareat: quia et origo animi, qui tanta capiat, tanta contineat, nulla reperiatur in terra; siquidem ex concretione terrena nichil habeat admistum: sed necesse esse in terram resolui, quod est in homine ponderosum et dissolubile; quod autem tenue atque subtile, id uero esse indiuiduum, ac domicilio corporis uelut carcere liberatum, ad celum et ad naturam suam peruolare. Hec fere Platonis collecta breuiter, que apud ipsum late copioseque explicantur.

In eadem sententia fuit etiam Pythagoras antea, eiusque preceptor Pherecydes, quem Cicero tradit primum de eternitate animarum disputauisse. Qui  omnes licet eloquentia excellerent; tamen in hac duntaxat contentione non minus auctoritatis habuerunt, qui contra hanc sententiam disserebant, Dicearchus primo, deinde Democritus, postremo Epicurus: adeo ut res ipsa, de qua inter se pugnabant, in dubium uocaretur. Denique et Tullius, expositis horum omnium de immortalitate ac morte sententiis, nescire se quid sit uerum, pronuntiauit. »Harum, inquit, sententiarum que uera sit, Deus aliquis uiderit.« Et rursus alibi: »Quoniam utraque, inquit, earum sententiarum doctissimos habuit auctores; nec quid certi sit diuinari potest.« uerum nobis diuinatione opus non est, quibus ueritatem diuinitas ipsa patefecit.



 CAPUT IX. De eternitate anime, atque de uirtute.

His itaque argumentis, que nec Plato, nec ullus alius inuenit, animarum eternitas probari ac perspici potest: que nos breuiter collegimus; quoniam properat oratio ad enarrandum iudicium Dei maximum, quod in terra propinquante seculorum fine celebrabitur. Ante omnia, quoniam Deus ab homine uideri non potest, ne quis tamen ex eo ipso putaret Deum non esse, quia mortalibus oculis non uideretur, inter cetera institutorum miracula, fecit etiam multa, quorum uis quidem apparet, substantia tamen non uideretur, sicut est uox, odor, uentus; ut  harum rerum argumento et exemplo, etiam Deum, licet sub oculos non ueniret, de sua tamen ui; et effectu, et operibus cerneremus. Quid uoce clarius? aut uento fortius? aut odore uiolentius? Hec tamen, cum per erem feruntur, ad sensusque nostros ueniunt, et eos potentia sua impellunt, non cernuntur acie luminum: sed aliis corporis partibus sentiuntur. Similiter Deus non aspectu nobis alioue fragili sensu comprehendendus est: sed mentis oculis intuendus, cum opera eius preclara et miranda uideamus. Nam illos, qui nullum omnino Deum esse dixerunt, non modo philosophos, sed ne homines quidem fuisse dixerim, qui mutis simillimi ex solo corpore constiterunt, nichil omnino cernentes animo,  sed ad sensum  [21Kb] corporis cuncta referentes, qui nichil putabant esse, nisi quod oculis contuebantur. Et quia uidebant aut bonis accidere aduersa, aut malis prospera, fortuitu geri omnia crediderunt, et natura mundum, non prouidentia constitutum.

Hinc iam prolapsi sunt ad deliramenta, que talem sententiam necessario sequebantur. Quod si est Deus et incorporalis, et inuisibilis, et eternus; ergo non idcirco interire animam credibile est, quia non uidetur, postquam recessit a corpore, quoniam constat esse aliquid sentiens ac uigens, quod non ueniat sub aspectum. At enim difficile est animo comprehendere, quemadmodum possit anima retinere sensum sine iis partibus corporis, in quibus inest officium sentiendi. Quid de Deo? num facile est comprehendere, quemadmodum  uigeat sine corpore? Quod si deos esse credunt, qui si sunt, utique sunt expertes corporum, necesse est, humanas animas eadem ratione subsistere; quoniam ex ipsa ratione ac prudentia intelligitur esse quedam in homine ac Deo similitudo. Denique illud argumentum, quod etiam Marcus Tullius uidit, satis firmum est: ex eo eternitatem anime posse dignosci, quia nullum sit aliud animal, quod habeat notitiam aliquam Dei; Religioque sit pene sola, que hominem discernat à mutis: que cum in hominem solum cadat, profecto testatur, id affectare nos, id desiderare, id colere, quod nobis familiare, quod proximum sit futurum.

An aliquis, cum ceterarum animantium naturam  considerauerit, quas pronis corporibus abiectas in terramque prostratas summi Dei prouidentia effecit; ut ex hoc intelligi possit, nichil eas rationis habere cum celo, potest non intelligere, solum ex omnibus  celeste ac diuinum animal esse hominem, cuius corpus ab humo excitatum, uultus sublimis, status rectus originem suam querit, et quasi contempta humilitate terre, ad altum nititur, quia sentit summum bonum in summo sibi esse querendum, memorque conditionis sue, qua Deus illum fecit eximium, ad artificem suum spectat? Quam spectationem Trismegistus rectissime nominauit: que in mutis animalibus nulla est. Cum autem sapientia, que soli homini data est, nichil aliud sit quam Dei notitia, apparet animam non interire, neque dissolui, sed manere in sempiternum, quia Deum, qui sempiternus est, et querit, et diligit, ipsa cogente natura, sentiens uel unde orta sit, uel quo reuersura. Preterea non exiguum immortalitatis argumentum est, quod homo solus celesti elemento utitur. Nam cum  rerum natura his duobus elementis, que repugnantia sibi atque inimica sunt, constet igne, et aqua, quorum alterum celo, alterum terre adscribitur: cetere animantes, quia terrene mortalesque sunt, terreno et graui utuntur elemento; homo solus ignem in usu habet, quod est elementum leue, sublime, celeste. Ea uero que ponderosa sunt, ad mortem deprimunt, et que leuia sunt, ad uitam subleuant, quia uita in summo est, mors in imo. Et ut lux esse sine igne non potest, sic uita sine luce. Ignis igitur elementum est lucis ac uite: unde apparet hominem, qui eo utitur, immortalem sortitum esse conditionem, quia id illi familiare est, quod facit uitam.

 uirtus quoque soli homini data magno argumento, est immortales esse animas. Que non erit secundum naturam, si anima extinguitur; huic enim presenti uite nocet. Nam uita ista terrena, quam communem  cum mutis animalibus ducimus,  [3Kb] et uoluptatem expetit, cuius fructibus uariis ac suauibus delectatur, et dolorem fugit, cuius asperitas naturam uiuentium acerbis sensibus ledit, et ad mortem perducere nititur, que dissoluit animantem. Si ergo uirtus et prohibet iis bonis hominem, que naturaliter appetuntur, et ad sustinenda mala impellit, que naturaliter fugiuntur; ergo mala est uirtus, et inimica nature, stultumque iudicari necesse est qui eam sequitur, quoniam se ipse ledit, et fugiendo bona presentia, et appetendo eque mala sine spe fructus amplioris. Nam cum liceat nobis iucundissimis frui uoluptatibus, nonne sensu carere uideamur, si malimus in humilitate, in egestate, in contemptu, in ignominia uiuere, aut ne uiuere quidem, sed dolore cruciari,  et mori, ex quibus malis nichil amplius assequamur, quo possit uoluptas omissa pensari? Si autem uirtus malum non est, facitque honeste, quod uoluptates uitiosas turpesque contemnit et fortiter, quod nec dolorem, nec mortem timet, ut officium seruet; ergo maius aliquod bonum assequatur necesse est, quam sunt illa que spernit. At uero morte suscepta, quod ulterius bonum sperari potest, nisi eternitas?



CAPUT X. De uitiis et uirtutibus, atque de uita et morte.

Transeamus nunc uicissim ad ea que uirtuti repugnant, ut etiam ex his immortalitas anime colligatur. uitia omnia temporalia sunt; ad presens enim commouentur. Ire impetus recepta ultione sedatur.  Libidinis uoluptas corporis finis est. Cupiditatem aut satietas earum rerum, quas expetit, aut aliorum affectuum commotiones interimunt. Ambitio, postquam honores quos uoluit adepta est, consenescit. Item cetera uitia consistere ac permanere non possunt: sed ipso fructu quem expetunt finiuntur. Recedunt ergo, et redeunt. uirtus autem sine ulla intermissione  perpetua est, nec discedere ab ea potest, qui eam semel cepit. Nam si habeat interuallum, si aliquando ea carere possumus, redibunt protinus uitia, que uirtutem semper impugnant. Non est igitur comprehensa, si deserit, si aliquando secedit. Cum uero sibi domicilium stabile collocauit, in omni actu uersari eam necesse est; nec potest fideliter depellere uitia, et fugare, nisi pectus, quod insedit, perpetua statione munierit. Ipsa ergo uirtutis perpetuitas indicat, humanum animum, si uirtutem ceperit, permanere; quia et uirtus perpetua est, et solus animus humanus uirtutem capit. Quoniam igitur contraria sunt uitia uirtuti, omnis ratio diuersa et contraria sit necesse est. Quia uitia commotiones et perturbationes animi sunt, uirtus e contrario lenitudo et tranquillitas animi  est. Quia uitia temporalia et breuia sunt; uirtus perpetua et constans, et par sibi semper. Quia uitiorum fructus, id est, uoluptates, eque ut ipsa, breues temporalesque sunt, uirtutis ergo fructus ac premium sempiternum est, quia uitiorum commodum in presenti est, uirtutis igitur in futuro.

Ita fit, ut in hac uita uirtutis premium nullum sit, quia uirtus adhuc ipsa est. Nam sicut uitia, cum in actu suo finiuntur, uoluptas et premia eorum sequuntur: ita uirtus, cum finita est, merces eius insequitur. uirtus autem nunquam nisi morte finitur, quoniam et in morte suscipienda summum eius officium est. Ergo premium uirtutis post mortem est. Denique Cicero in Tusculanis, quamuis dubitanter, tamen sensit, summum homini bonum non nisi post mortem  contingere. »Fidenti animo, inquit, si ita res feret, gradietur ad mortem; in qua aut summum bonum, aut nullum malum esse cognouimus.« Mors igitur non extinguit hominem, sed ad premium uirtutis admittit. Qui autem se  uitiis ac sceleribus contaminauerit, uoluptatique seruierit, is uero damnatus eternam luet penam; quam diuine  littere secundam mortem  [26Kb] nominant, que est et perpetua, et grauissimis cruciatibus plena. Nam sicuti due uite proposite sunt homini, quarum altera est anime, altera corporis: ita et mortes due proposite sunt, una pertinens ad corpus, qua cunctos secundum naturam fungi necesse est; altera pertinens ad animam, que scelere acquiritur, uirtute uitatur; et ut uita hec temporalis est, certosque terminos habet, quia corporis est: sic et mors eque temporalis est, certumque habet finem, quia corpus attingit.



CAPUT XI. De temporibus postremis, atque de anima et corpore.

Impletis igitur temporibus, que Deus morti statuit, terminabitur ipsa mors. Et quia temporalem uitam  temporalis mors sequitur; consequens est, ut resurgant anime ad uitam perennem, quia finem mors temporalis accepit. Rursum, sicut uita animi sempiterna est, in qua diuinos et ineloquibiles immortalitatis sue fructus capit: ita et mors eius perpetua sit necesse est, in qua perennes penas et infinita tormenta pro peccatis suis pendet. Ergo in ea conditione res posita est, ut qui beati sunt in hac uita corporali atque terrena, semper miseri sint futuri; quia iam bonis, que maluerunt, potiti sunt: quod iis euenit, qui deos adorant, ac Deum negligunt. Deinde qui iustitiam sequentes, in hac uita miseri fuerunt et contempti, et inopes, et ob ipsam iustitiam contumeliis et iniuriis sepe uexati, quia nec aliter uirtus teneri potest, semper beati sunt futuri; ut, quia mala iam pertulerunt,  etiam bonis fruantur. Quod his utique contingit, qui contemptis terrestribus diis et fragilibus bonis, celestem  religionem Dei sequuntur; cuius bona, sicut ipse qui tribuit, sempiterna sunt. Quid opera corporis atque animi? nonne indicant esse animam mortis expertem? Nam corpus, quia ipsum fragile est atque mortale, quecumque opera molitur, eque caduca sunt. Nihil enim Tullius ait esse, quod sit manibus humanis laboratum, quod non aliquando ad interitum redigatur, uel iniuria hominum, uel ipsa confectrice rerum omnium uetustate.

At uero animi opera uidemus eterna. Nam quicumque contemptui presentium studentes, in memoriam monimenta ingeniorum factorumque magnorum reliquerunt, ii plane mentis ac uirtutis sue nomen indelebile quesierunt. Ergo si opera corporis ideo mortalia sunt, quia ipsum mortale est, sequitur ut anima  ex eo immortalis appareat, quia uidemus opera eius non esse mortalia. Eodem modo desideria quoque corporis animique declarant, alterum esse mortale, alterum sempiternum. Corpus enim nichil nisi temporale desiderat, id est, cibum, potum, indumentum, quietem, uoluptatem; et tamen hec ipsa sine nutu et adminiculo animi nec cupere, nec assequi potest. Animus autem per se multa desiderat, que ad officium fructumue corporis non redundent; eaque non fragilia, sed eterna sunt, ut fama uirtutis, ut memoria nominis. Nam cultum Dei, qui constat abstinentia cupiditatum ac libidinum, patientia doloris, contemptu mortis, etiam contra corpus anima concupiscit. Unde credibile est, non interire animam, sed dissociari a corpore; quia corpus sine anima nichil  potest, animus uero potest multa et magna sine corpore. Quid, quod ea, que uisibilia sunt oculis, et tangibilia  manu, quia externam uim pati possunt, eterna esse non possunt. Ea uero que  [15Kb] neque sub tactum, neque sub uisum ueniunt, sed tantummodo uis eorum et ratio, et effectus apparet, eterna sunt, quia nullam uim patiuntur extrinsecus. Corpus autem si ideo mortale est, quia uisui pariter et tactui subiacet; ergo et anima idcirco immortalis est, quia nec tangi potest, nec uideri.



CAPUT XII. De anima et corpore; atque de coniunctione eorum, et discessu ac reditu.

Nunc argumenta eorum, qui contra disserunt, refellamus; que Lucretius tertio libro executus est. Quoniam cum corpore, inquit, anima nascitur, cum corpore intereat necesse est. At non est par utriusque  ratio. Solidum enim et comprehensibile corpus est, et oculis, et manu: anima uero tenuis, et tactum uisumque fugiens. Corpus e terra fictum atque solidatum est: anima in se nichil concreti, nichil terreni ponderis habet, ut Plato disserebat. Nec enim tantam posset habere solertiam, tantam uim, tantam celeritatem, nisi originem traheret e celo. Corpus igitur quoniam fictum ex ponderoso et corruptibili elemento, et tangibile est, et uisibile, corrumpitur atque occidit;  nec uim repellere potest, quia sub aspectum et sub tactum uenit. Anima autem, quia tenuitate sua omnem tactum fugit, nullo ictu dissolui potest. Ergo quamuis inter se coniuncta et sociata nascantur, et alterum, quod est de terrena concretione formatum, quasi uasculum sit alterius, quod est a celesti subtilitate deductum: cum uis aliqua utrumque discreuerit, que discretio mors uocatur; tum utrumque in naturam suam recedit: quod ex terra fuit, id in terram resoluitur; quod ex celesti spiritu, id constat ac uiget semper, quoniam diuinus spiritus sempiternus est. Denique idem Lucretius oblitus quid assereret, et quod dogma defenderet, hos uersus posuit:

Cedit item retro de terra quod fuit ante
In terram, sed quod missum est ex etheris oris,
 Id rursus celi fulgentia templa receptant.
Quod eius non erat dicere, qui perire animas cum corporibus disserebat: sed uictus est ueritate, et imprudenti ratio uera surrepsit.

Preterea id ipsum, quod colligit, dissolui animam, hoc est, simul cum corpore interire, quoniam simul nascantur, et falsum est, et in contrarium conuerti potest. Non enim simul interit: sed anima discedente, integrum per dies multos manet, et plerumque medicatum  diutissime durat. Nam si ut simul nascuntur, simul interirent, non discederet repente anima, corpusque desereret: sed uno temporis puncto utrumque pariter dissiparetur, et tam celeriter etiam corpus, adhuc spiritu in eo manente, deliquesceret ac periret, quam celeriter anima secedit; immo uero dissoluto corpore anima uanesceret, uelut humor fracto uase  [80Kb] diffusus. Nam si terrenum et fragile corpus post secessum anime non statim diffluit, in terramque tabescit, ex qua illi origo est; ergo anima, que fragilis non est, in eternum manet, quoniam origo eius eterna est. Quoniam crescit, inquit, sensus in pueris, et in iuuenibus uiget, et in senibus diminuitur, apparet esse mortalem. Primum non est idem mens et anima; aliud est enim quo uiuimus, aliud quo cogitamus.  Nam dormientium mens, non anima sopitur; et in furiosis mens extinguitur, anima manet; et ideo non exanimes, sed dementes uocantur. Mens ergo, id est intelligentia, uel augetur, uel minuitur pro etate. Anima in statu suo semper est, et ex quo tempore spirandi accipit facultatem, eadem usque ad ultimum durat, donec emissa corporis claustro, ad sedem suam reuolet. Deinde quod anima, quamuis a Deo sit inspirata, tamen quia tenebroso domicilio terrene carnis inclusa est, scientiam non habet, que est diuinitatis.  Audit igitur ac discit omnia, et sapientiam discendo et audiendo capit; et senectus non minuit sapientiam, sed auget, si tamen iuuenilis etas uirtute decursa est. Sed si nimia senectus fregerit membra, non est anime uitium, si uisus euanuit, si lingua torpuit, si auditus obsurduit, sed corporis. At enim memoria deficit. Quid mirum, si labentis domicilii ruina premitur mens, et preterita obliuiscitur, non aliter futura diuina, quam si carcerem, quo cohibetur, effugerit?

uerum eadem, inquit, dolori et luctui obnoxia est, et ebrietate dementit, unde fragilis et mortalis apparet. Idirco igitur uirtus et sapientia necessaria est, ut et meror, qui contrahitur indigna patiendo ac uidendo, fortitudine repellatur, et uoluptas non modo potandi, sed etiam rerum ceterarum abstinentia superetur.  Nam si careat uirtute, si uoluptatibus dedita molliatur, morti fiet obnoxia, quoniam et uirtus, ut docuimus, immortalitatis est fabricatrix, et uoluptas mortis. Mors autem, sicut ostendi, non funditus perimit ac delet, sed eternis afficit cruciatibus. Nam interire prorsus anima non potest; quoniam ex Dei spiritu, qui eternus est, originem cepit. Anima, inquit, etiam morbum corporis sentit, et obliuionem sui patitur, et sicut egrescit, ita etiam sepe sanatur. Hoc est ergo, cur maxime uirtus adhibenda sit, ne  ullo corporis dolore frangatur, et obliuionem sui non anima, sed mens patiatur. Que quoniam certa corporis regione consistit, cum eam partem uis aliqua morbi uitiauerit, mouetur loco, et quasi conquassata, de sede sua emigrat,  [4Kb] reditura scilicet, cum medela et sanitas domicilium suum reformauerit. Nam quia iuncta est anima cum corpore, si uirtute careat, contagio eius egrescit, et imbecillitas de societate fragilitatis redundat ad mentem. Cum autem dissociata fuerit a corpore, uigebit ipsa per se, nec ulla iam fragilitatis conditione tentabitur, quia indumentum fragile proiecit. Sicut oculus, inquit, euulsus ac separatus a corpore nichil potest uidere: ita et anima separata nichil sentire, quia et ipsa pars est corporis. Falsum hoc, et dissimile est; anima enim non  pars corporis, sed in corpore est. Sicut id, quod uase continetur, uasis pars non est, nec ea que in domo sunt, partes domus esse dicuntur: ita nec anima pars est corporis, quia corpus uel uas anime est, uel receptaculum.

Iam illud argumentum multo magis inane est, quo ait animam, quia non citius emittatur ex corpore, mortalem uideri, sed paulatim se ex omnibus membris explicet, a summis pedibus incipiens: tanquam si esset eterna, uno temporis momento erumperet; quod fit in iis, qui ferro intereunt. Quos autem morbus interimit, spiritum diutius exhalant, ut paulatim frigescentibus membris anima effletur. Que cum materia sanguinis contineatur, sicut lumen oleo, ea materia febrium calore consumpta, necesse est  membrorum summa queque frigescere; quoniam uene exiliores in extrema corporis porriguntur, et  extremi ac tenuiores riui deficiente uena fontis arescunt. Nec tamen, quia sensus corporis deficit, anime sensum extingui et occidere putandum est. Non enim anima corpore deficiente, sed corpus anima decedente brutescit, quia sensum omnem trahit secum. Cum autem presens anima sensum suum tribuat corpori, et uiuere id efficiat; fieri non potest, ut non ipsa per se et uiuat, et sentiat, quoniam ipsa est et sensus et uita. Nam quod ait:

   Quod si immortalis nostra foret mens,
Non tam se moriens dissolui conquereretur:
Sed magis ire foras, uestemque relinquere, ut anguis,
Gauderet.
Equidem nunquam uidi, qui se quereretur in morte dissolui. Sed ille fortasse Epicureum aliquem uiderat etiam dum moritur philosophantem, ac de sua dissolutione  in extremo spiritu disserentem.

Quomodo sciri potest, utrum dissolui se sentiat, an corpore liberari, cum in exitu lingua mutescat? Nam dum sentit, et loqui potest, nondum dissolutus est: ubi dissolutus est, iam nec sentire, nec loqui potest; ita queri de dissolutione aut nondum potest, aut iam non potest. At enim priusquam dissoluatur, intelligit se dissolutum iri. Quid, quod uidemus plerosque morientium non dissolui conquerentes, ut ait, sed exire se, et proficisci, et ambulare testantes; idque aut gestu significant, aut si adhuc possunt, et uoce pronuntiant? Unde apparet non dissolutionem fieri, sed separationem, que declarat animam permanere. Cetera Epicurei dogmatis argumenta Pythagore repugnant  disserenti, migrare animas de corporibus uetustate ac morte confectis, et insinuare se nouis ac  recens natis,  [42Kb] et easdem semper renasci modo in homine, modo in pecude, modo in bestia, modo in uolucre, et hac ratione immortales esse, quod sepe uariorum ac dissimilium corporum domicilia commutent. Que sententia deliri hominis, quoniam ridicula est, et mimo dignior quam schola fuit, ne refelli quidem serio debuit: quod qui facit, uidetur uereri ne quis id credat. Pretereunda sunt igitur nobis ea, que pro falso contra falsum disserebantur: satis est ea refutasse que contra uerum disputata sunt.



CAPUT XIII. De Anima, ac testimonia de eius eternitate.

Declaraui, ut opinor, animam non esse solubilem. Superest citare testes, quorum auctoritate argumenta firmentur. Neque nunc Prophetas in testimonium uocabo,  quorum ratio et diuinatio in hoc solo posita est, ut ad cultum Dei, et ad immortalitatem ab eo accipiendam creari hominem doceant: sed eos potius, quibus istos, qui respuunt ueritatem, credere sit necesse. Hermes naturam hominis describens, ut doceret quemadmodum esset a Deo factus, hec intulit: ,  , , , , , . Sed hunc fortasse aliquis in numero philosophorum computet, quamuis in deos relatus Mercurii nomine ab Aegyptiis honoretur, nec plus ei auctoritatis tribuat, quam Platoni, aut Pythagore. Maius igitur testimonium requiramus. Polites quidam consuluit Appollinem Milesium, utrumne maneat anima post mortem, an dissoluatur; et respondit his uersibus:

,
, .

,
, .
.

 Quid carmina Sibyllina? Nonne hoc ita esse declarant, cum fore aliquando denuntiant, ut a Deo de uiuis ac mortuis iudicetur? quorum exempla paulo post inferemus. Falsa est ergo Democriti, et Epicuri, et Dicearchi de anime dissolutione sententia: qui profecto non auderent de interitu animarum mago aliquo presente disserere, qui sciret certis carminibus ciere ab inferis animas, et adesse, et prebere se humanis  oculis uidendas, et loqui, et futura predicere; et si auderent, re ipsa et documentis presentibus uincerentur. Sed quia non peruidebant anime rationem, que tam subtilis est, ut oculos humane mentis effugiat, interire dixerunt. Quid Aristoxenus,  [5Kb] qui negauit omnino ullam esse animam, etiam cum uiuit in corpore? sed sicut in fidibus ex intentione neruorum effici concordem sonum, atque cantum, quem musici harmoniam uocant: ita in corporibus ex compage uiscerum ac uigore membrorum uim sentiendi existere; quo nichil dici delirius potest. uerum ille oculos quidem habuit incolumes, cor tamen cecum, quo uiuere se, et habere mentem qua id ipsum cogitauerat, non uidebat. Sed plerisque hoc philosophis accidit, ut putarent omnino non esse, quidquid oculis non apparet, cum mentis acies multo clarior debeat  esse quam corporis, ad ea perspicienda, quorum uis ac ratio sentitur potius quam uidetur.



CAPUT XIu. De Mundi temporibus primis ac postremis.

Quoniam de immortalitate diximus anime, sequitur ut doceamus quatenus homini et quando tribuatur,  ut in hoc quoque prauitatis ac stultitie sue perspiciant errores, qui mortales quosdam decretis placitisque mortalium deos esse factos opinantur, uel quod artes inuenerant, uel quod usum quarumdam frugum docuerant, uel quod utilia uite hominum prodiderant, uel quod immanes bestias interemerant. Que merita quam longe ab immortalitate semota sint, et docuimus in prioribus libris, et nunc docebimus; ut appareat solam esse iustitiam, que uitam homini pariat eternam, et solum Deum, qui eterne uite premium largiatur. Nam illi, qui suis meritis immortales facti esse dicuntur, quia nec iustitia, nec ulla in his uera uirtus fuit, non immortalitatem sibi, sed mortem peccatis ac libidinibus quesierunt; nec celeste premium, sed inferna supplicia meruerunt,  que pendent simul cum iis omnibus, qui eos coluerunt. Cuius iudicii propinquare tempus ostendam, ut et iustis merces digna soluatur, et pena merita impiis irrogetur.

Plato et multi alii philosophorum, cum ignorarent originem rerum, supremumque illud tempus quo mundus esset effectus, multa millia seculorum fluxisse dixerunt ex quo hic pulcherrimus mundi extiterit ornatus: secuti fortasse Chaldeos, qui  quadringenta septuaginta millia annorum monimentis comprehensa se habere delirant: in quo quia se posse argui non putabant, liberum sibi crediderunt esse mentiri. Nos autem, quos diuine littere ad scientiam ueritatis erudiunt, principium mundi finemque cognouimus, de quo nunc in fine operis disseremus; quoniam de principio in secundo libro explicauimus. Sciant igitur philosophi, qui ab exordio mundi seculorum millia enumerant, nondum sextum millesimum annum esse conclusum: quo numero expleto, consummationem fieri necesse est, et humanarum rerum statum in melius reformari; cuius rei argumentum prius enarrandum est, quo ratio eluceat. Mundum Deus, et hoc rerum nature admirabile opus  sex dierum spatio consummauit; diemque septimum, quo ab operibus suis requieuerat, sanxit. Hic est autem dies Sabbati,  qui lingua Hebreorum a numero nomen accepit, unde septenarius numerus legitimus ac plenus est. Nam et dies septem sunt, quibus per uicem reuolutis orbes conficiuntur annorum; et septem stelle, que non occidunt; et septem sidera que uocantur errantia, quorum dispares cursus, et inequabiles motus, rerum ac temporum uarietates efficere creduntur.

Ergo quoniam sex diebus cuncta Dei opera perfecta sunt, per secula sex, id est annorum sex millia, manere hoc statu mundum necesse est. Dies enim magnus Dei mille annorum circulo terminatur, sicut indicat propheta qui dicit: Ante oculos tuos, Domine, mille anni tanquam dies unus. Et sicut Deus sex illos dies in tantis rebus fabricandis  laborauit: ita et religio, et ueritas in his sex millibus annorum laboret necesse est, malitia preualente ac dominante. Et rursus, quoniam perfectis  operibus requieuit die septimo, eumque benedixit,  [244Kb] necesse est, ut in fine sexti millesimi anni malitia omnis aboleatur e terra, et regnet per annos mille iustitia; sitque tranquillitas, et requies a laboribus, quos mundus iamdiu perfert. uerum quatenus id eueniat, ordine suo explicabo. Sepe diximus, minora et exigua magnorum figuras et premonstrationes esse; ut hunc diem nostrum, qui ortu solis occasuque finitur, diei magni speciem gerere, quem circuitus annorum mille determinat.

Eodem modo etiam figuratio terreni hominis celestis populi preferebat in posterum fictionem. Nam sicut perfectis omnibus, que in usum hominis molitus est Deus, ipsum hominem sexto die ultimum fecit, eumque induxit in hunc mundum, tanquam in  domum iam diligenter instructam: ita nunc sexto die magno uerus homo uerbo Dei fingitur; id est, sanctus populus doctrina et preceptis Dei ad iustitiam figuratur. Et sicut tunc mortalis, atque imperfectus e terra fictus est, ut mille annis in hoc mundo uiueret: ita nunc ex hoc terrestri seculo perfectus  homo fingitur; ut uiuificatus a Deo, in hoc eodem mundo per annos mille dominetur. Quomodo autem consummatio futura sit, et qualis exitus humanis rebus impendeat, si quis diuinas litteras fuerit scrutatus, inueniet. Sed et secularium prophetarum congruentes cum celestibus uoces, finem rerum et occasum post breue tempus annuntiant, describentes quasi fatigati et delabentis mundi ultimam senectutem. Que uero a prophetis et uatibus futura esse dicantur, priusquam superueniat extrema illa conclusio, collecta ex omnibus et coaceruata subnectam.



CAPUT Xu. De Mundi uastatione et mutatione imperiorum.

 Est in arcanis sanctarum litterarum, transcendisse in Aegyptum cogente inopia rei frumentarie principem Hebreorum cum omni domo et cognatione. Cuius posteri cum diutius in Aegypto commorantes in magnam gentem creuissent, et graui atque intolerando seruitutis iugo premerentur, percussit Aegyptum  [80Kb]  Deus insanabili plaga, et populum suum liberauit, traductum medio mari cum discissis fluctibus, et in utramque partem dimotis, ut per siccum populus graderetur. Conatusque rex Aegyptiorum profugos insequi, ceunte in statum suum pelago, cum omnibus copiis interceptus est. Quod facinus tam clarum tamque mirabile, quamuis ad presens uirtutem Dei hominibus ostenderet, tamen presignificatio et figura maioris rei fuit, quam Deus idem in extrema temporum consummatione facturus est; liberauit enim plebem suam de graui seruitute mundi. Sed quoniam tunc una plebs Dei, et apud unam gentem fuit, Aegyptus sola percussa est. Nunc autem, quia Dei populus ex omnibus linguis congregatus apud omnes gentes commoratur, et ab his dominantibus premitur; necesse est uniuersas nationes, id  est orbem totum, celestibus plagis uerberari, ut iustus et cultor Dei populus liberetur. Et sicut tunc signa facta sunt, quibus futura clades Aegyptiis ostenderetur, ita in ultimo fient prodigia miranda per omnia elementa mundi, quibus imminens exitus uniuersis gentibus intelligatur.

 Propinquante igitur huius seculi termino, humanarum rerum statum commutari necesse est, et in deterius nequitia inualescente prolabi; ut iam nostra hec tempora, quibus iniquitas et malitia usque ad summum gradum creuit, in illius tamen insanabilis mali comparatione, felicia et prope aurea possint iudicari. Ita etenim iustitia rarescet, ita impietas, et auaritia, et cupiditas, et libido crebrescent, ut si qui tum forte fuerint boni, prede sint sceleratis, ac diuexentur undique ab iniustis; soli autem mali opulenti sint: boni uero in omnibus contumeliis atque in egestate iactentur. Confundetur omne ius, et leges interibunt. Nihil quisquam tunc habebit, nisi aut male quesitum, aut defensum manu: audacia et uis omnia possidebunt. Non fides in hominibus, non pax, non humanitas, non pudor, non ueritas erit;  atque ita neque securitas, neque regimen, neque requies a malis ulla. Omnis enim terra tumultuabitur: frement ubique bella: omnes gentes in armis erunt, et se inuicem oppugnabunt. Ciuitates inter se finitime preliabuntur; et prima omnium Aegyptus stultarum superstitionum luet penas, et sanguine  uelut flumine operietur. Tunc peragrabit gladius orbem,  [16Kb] metens omnia, et tanquam messem cuncta prosternens. Cuius uastitatis et confusionis hec erit causa, quod Romanum nomen, quo nunc regitur orbis  tolletur de terra, et imperium in Asiam reuertetur, ac rursus Oriens dominabitur, atque Occidens seruiet. Nec mirum cuiquam debet uideri, si regnum tanta mole fundatum, ac tandiu per tot et tales uiros auctum, tantis denique opibus confirmatum, aliquando tamen corruet. Nihil est enim humanis uiribus laboratum, quod non humanis eque  uiribus destrui possit, quoniam mortalia sunt opera mortalium. Sic et alia prius regna, cum diutius floruissent, nichilominus tamen occiderunt. Nam et Aegyptios, et Persas, et Grecos, et Assyrios proditum est regimen habuisse terrarum; quibus omnibus destructis, ad Romanos quoque rerum summa peruenit. Qui quanto ceteris omnibus regnis magnitudine antestant, tanto maiore decident lapsu, quia plus habent ponderis ad ruinam, que sunt ceteris altiora.

Non inscite Seneca Romane urbis tempora distribuit in etates. Primam enim dixit infantiam sub rege  Romulo fuisse, a quo et genita, et quasi educata sit Roma; deinde pueritiam sub ceteris regibus, a quibus et aucta sit, et disciplinis pluribus institutisque formata: at uero Tarquinio regnante, cum iam quasi adulta esse cepisset, seruitium non tulisse, et reiecto superbe dominationis iugo, maluisse legibus obtemperare quam regibus; cumque esset adolescentia eius fine Punici belli terminata, tum denique confirmatis uiribus cepisse iuuenescere. Sublata enim Carthagine,  [34Kb] que tamdiu emula imperii fuit, manus suas in totum orbem terra marique porrexit; donec regibus cunctis et nationibus Imperio subiugatis, cum iam bellorum materia deficeret, uiribus suis male uteretur, quibus se ipsa confecit. Hec fuit prima eius senectus, cum bellis lacerata ciuilibus, atque intestino malo pressa, rursus ad regimen singularis  imperii recidit, quasi ad alteram infantiam reuoluta. Amissa enim libertate, quam Bruto duce et auctore defenderat, ita consenuit, tanquam sustentare se ipsa non ualeret, nisi adminiculo regentium niteretur. Quod si hec ita sunt, quid restat, nisi ut sequatur interitus senectutem? Et id futurum breui conciones prophetarum denuntiant sub ambage aliorum nominum, ne facile quis intelligat. Sibylle  tamen aperte interituram esse Romam loquuntur, et quidem iudicio Dei, quod nomen eius habuerit inuisum, et inimica iustitie, alumnum ueritatis populum trucidarit. Hystaspes quoque, qui fuit Medorum rex antiquissimus, a quo amnis quoque nomen accepit qui nunc Hydaspes dicitur, admirabile somnium sub interpretatione uaticinantis pueri ad memoriam posteris tradidit, sublatum iri ex orbe imperium nomenque Romanum multo ante prefatus est, quam illa Troiana gens conderetur.



CAPUT XuI. De mundi uestatione, eiusque prodigiis.

Quomodo autem id futurum sit, ne quis incredibile arbirtretur, ostendam. In primis multiplicabitur regnum,  et summa rerum potestas per plurimos dissipata et concisa minuetur. Tunc discordie ciuiles in perpetuum serentur; nec ulla requies bellis exitialibus erit, donec reges decem pariter existant, qui orbem terre, non ad regendum, sed ad consumendum partiantur. Hi, exercitibus in immensum auctis, et agrorum cultibus destitutis, quod est principium euersionis et cladis, disperdent omnia, et comminuent, et uorabunt. Tum repente aduersus eos hostis potentissimus  ab extremis finibus plage septentrionalis orietur, qui tribus ex eo numero deletis,  [30Kb] qui tunc Asiam obtinebunt, assumetur in societatem a ceteris, ac princeps omnium constituetur. Hic insustentabili dominatione uexabit orbem: diuina et humana miscebit; infanda dictu et execrabilia molietur; noua consilia in pectore suo uolutabit, ut proprium sibi constituat imperium, leges commutet, et suas sanciat; contaminabit, diripiet, spoliabit, occidet. Denique immutato nomine, atque imperii, sede translata, confusio ac perturbatio humani generis consequetur. Tum uero detestabile atque abominandum tempus existet, quo nulli hominum sit uita iucunda.

Euertentur funditus ciuitates, atque interibunt, non modo ferro atque igni, uerum etiam terre motibus  assiduis, et eluuie aquarum, et morbis frequentibus, et fame crebra. Aer enim uitiabitur, et corruptus ac pestilens fiet, modo importunis imbribus, modo inutili siccitate, nunc frigoribus, nunc estibus nimiis; nec terra homini dabit fructum: non seges quidquam, non arbor, non uitis feret. Sed cum in flore spem maximam dederint, in fruge decipient. Fontes quoque cum fluminibus arescent, ut ne potus quidem suppetat; et aque in sanguinem aut amaritudinem mutabuntur. Propter hec deficient et in terra quadrupedes, et in ere uolucres, et in mari pisces. Prodigia quoque in celo mirabilia mentes hominum maximo terrore confundent, et crines cometarum, et solis tenebre, et color lune, et cadentium siderum lapsus. Nec tamen hec usitato modo fient: sed existent subito  et ignota et inuisa oculis astra; sol in perpetuum  fuscabitur, ut uix inter noctem diemque discernatur. Luna iam non tribus deficiet horis: sed perpetuo sanguine obfusa, meatus extraordinarios peraget, ut non sit homini promptum, aut siderum cursus, aut rationem temporum agnoscere: fiet enim uel estas in hyeme, uel hyems in estate. Tunc annus breuiabitur, et mensis minuetur, et dies in angustum coarctabitur. Stelle uero creberrime cadent, ut celum omne cecum sine ullis luminibus appareat. Montes quoque altissimi decident, et planis equabuntur: mare innauigabile constituetur.

Ac ne quid malis hominum terreque desit, audietur e celo tuba; quod hoc modo Sibylla denuntiat, dicens:

.

 Itaque trepidabunt omnes, et ad luctuosum illum sonitum contremiscent. Tum uero per iram Dei aduersus homines qui iustitiam non agnouerunt, seuiet ferrum, ignis, fames, morbus, et super omnia metus semper impendens. Tunc orabunt Deum, et non exaudiet; optabitur mors, et non ueniet: ne nox quidem requiem timori dabit; nec ad oculos somnus accedet: sed animas hominum sollicitudo ac uigilia macerabit: plorabunt, et gement, et dentibus strident; gratulabuntur mortuis, et uiuos plangent. His et aliis pluribus malis solitudo fiet in terra, et erit deformatus orbis atque desertus; quod in carminibus Sibyllinis ita dicitur:

, .
 Ita enim conficietur humanum genus, ut uix decima  pars hominum relinquatur; et unde mille processerant, uix prodient  [11Kb] centum. De cultoribus etiam Dei due partes interibunt, et tertia que fuerit probata, remanebit.



CAPUT XuII. De falso propheta et incommodis piorum, et illius internecione.

Sed planius, quomodo id eueniat, exponam. Imminente iam temporum conclusione, propheta magnus mittetur a Deo, qui conuertat homines ad Dei agnitionem, et accipiat potestatem mirabilia faciendi. Ubicumque non audierint eum homines, claudet celum; et abstinebit imbres, et aquam conuertet in sanguinem, et cruciabit illos siti ac fame; et quicumque  conabitur eum ledere, procedet ignis de ore eius, atque amburet illum. His prodigiis atque uirtutibus conuertet multos ad Dei cultum; peractisque operibus ipsius, alter Rex orietur ex Syria malo spiritu genitus, euersor ac perditor generis humani, qui reliquias illius prioris mali cum ipso simul deleat. Hic pugnabit aduersus prophetam Dei; uincet, et interficiet eum, et insepultum iacere patietur. Sed post diem tertium reuiuiscet; atque inspectantibus et mirantibus cunctis, rapietur in celum. Rex uero ille teterrimus erit quidem et ipse, sed mendaciorum propheta; et seipsum constituet ac uocabit Deum, et se  coli iubebit ut Dei filium: et dabitur ei potestas, ut  faciat signa et prodigia, quibus uisis, irretiat homines ut adorent eum. Iubebit ignem descendere de celo, et solem a suis cursibus stare, et imaginem loqui; et fient hec sub uerbo eius: quibus miraculis etiam sapientium plurimi allicientur ab eo. Tunc eruere templum Dei conabitur, et iustum populum persequetur; et erit pressura et contritio, qualis numquam fuit a principio mundi.

Quicumque crediderint atque accesserint ei, signabuntur ab eo tanquam pecudes: qui autem recusauerint notam eius, aut in montes fugient, aut comprehensi exquisitis cruciatibus necabuntur. Idem iustos homines obuoluet libris prophetarum, atque ita cremabit; et dabitur ei desolare orbem terre mensibus quadraginta duobus. Id erit tempus, quo iustitia  proiicietur, et innocentia odio erit; quo mali bonos hostiliter predabuntur: non lex, aut ordo, aut militie disciplina seruabitur; non canos quisquam reuerebitur, non officium pietatis agnoscet; non sexus aut infantie miserebitur: confundentur omnia et miscebuntur contra fas, contra iura nature. Ita quasi uno communique latrocinio terra uniuersa uastabitur. Cum hec ita erunt, tunc iusti et sectatores ueritatis segregabunt se a malis, et fugient in solitudines. Quo audito, impius rex inflammatus ira ueniet cum exercitu magno, et admotis omnibus copiis circumdabit montem, in quo iusti morabuntur, ut eos comprehendat.  Illi uero, ubi se clausos undique atque obsessos  uiderint, exclamabunt ad Deum uoce magna, et auxilium celeste implorabunt; et exaudiet eos Deus, et mittet regem  [224Kb] magnum de celo, qui eos eripiat ac liberet, omnesque impios ferro ignique disperdat.



CAPUT XuIII. De mundi casibus in extremo, ac de iis predictis a uatibus.

Hec ita futura esse, cum prophete omnes ex Dei spiritu, tum etiam uates ex instinctu demonum cecinerunt. Hystaspes enim, quem superius nominaui, descripta iniquitate seculi huius extremi, pios ac fideles a nocentibus segregatos, ait cum fletu et gemitu extenturos esse ad celum manus, et imploraturos fidem Iouis; Iouem respecturum ad terram, et auditurum uoces hominum, atque impios extincturum.  Que omnia uera sunt, preter unum, quod Iouem dixit illa facturum que Deus faciet. Sed et illud non sine demonum fraude subtractum est, missum iri a Patre tunc Filium Dei, qui deletis omnibus malis, pios liberet. Quod Hermes tamen non dissimulauit. In eo enim libro, qui inscribitur, post enumerationem malorum de quibus diximus, subiecit hec: , . , , , , , , , ,  , ,  , , . Sibylle quoque non aliter fore ostendunt, quam ut Dei Filius a summo patre mittatur, qui et iustos liberet de manibus impiorum, et iniustos cum tyrannis seuientibus deleat; e quibus una sic tradidit:


,

.
Item alia Sibylla:

,
.
Et rursus alia:

   . . . . .
 ,
, .



CAPUT XIX. De aduentu Christi ad iudicium, et de falso propheta deuicto.

Oppresso igitur orbe terre, cum ad destruendam immensarum uirium tyrannidem humane opes defecerint, siquidem capto mundo cum magnis latronum exercitibus incubabit, diuino auxilio tanta illa calamitas indigebit. Commotus igitur Deus et periculo ancipiti, et miseranda comploratione iustorum, mittet protinus liberatorem. Tunc aperietur celum medium  intempesta et tenebrosa nocte, ut in orbe toto  lumen descendentis Dei tanquam fulgur  [89Kb] appareat; quod Sibylla his uersibus locuta est:

   . . . . . ,
, .
Hec est nox, que a nobis propter aduentum regis ac Dei nostri peruigilio celebratur: cuius noctis duplex est ratio, quod in ea et uitam tum recepit, cum passus est, et postea regnum orbis terre recepturus est. Hic est enim liberator, et iudex, et ultor, et rex, et Deus quem nos Christum uocamus, qui priusquam descendat, hoc signum dabit. Cadet repente gladius e celo, ut sciant iusti ducem sancte militie descensurum: et descendet comitantibus angelis in medium terre; et antecedet eum flamma inextinguibilis; et uirtus angelorum tradet in manus iustorum multitudinem  illam, que montem circumsederit, et concidetur ab hora tertia usque ad uesperum, et fluet sanguis more torrentis; deletisque omnibus copiis, impius solus effugiet, et peribit ab eo uirtus sua.

Hic est autem, qui appellatur Antichristus: sed seipsum Christum mentietur, et contra uerum dimicabit, et uictus effugiet, et bellum sepe renouabit, et sepe uincetur; donec quarto prelio confectis omnibus impiis debellatus, et captus, tandem scelerum suorum luat penas. Sed et ceteri principes, ac tyranni, qui contriuerunt orbem, simul cum eo uincti  adducentur ad regem, et increpabit eos, et coarguet; et exprobrabit his facinora ipsorum, et damnabit eos, ac meritis cruciatibus tradet. Sic extincta malitia, et impietate compressa, requiescet orbis, qui per tot secula subiectus errori ac sceleri nefandam pertulit seruitutem. Non colentur ulterius dii manu facti: sed a templis, et puluinaribus suis deturbata simulacra igni dabuntur, et cum donis suis mirabilibus ardebunt, quod etiam Sibylla cum Prophetis congruens futurum esse predixit:

.
Erythrea quoque idem spopondit:

.



CAPUT XX. De Christi iudicio, de Christianis, atque de anima.

Post hec aperientur inferi, et resurgent mortui: de quibus iudicium magnum idem ipse rex ac Deus faciet, cui summus pater, et iudicandi, et regnandi dabit maximam potestatem; de quo iudicio et regno apud Erythream Sibyllam sic inuenitur:

,
,
.
Deinde apud aliam:

.
 Et alio loco apud eamdem:

 [87Kb]
,
, ,
.
Nec tamen uniuersi tunc a Deo iudicabuntur: sed ii tantum qui sunt in Dei religione uersati. Nam qui Deum non agnouerunt, quoniam sententia de his in absolutionem ferri non potest, iam iudicati damnatique sunt, sanctis litteris contestantibus, non resurrecturos esse impios in iudicium. Iudicabuntur ergo qui Deum scierunt, et facinora eorum, id est mala opera cum bonis collata ponderabuntur; ut si plura et grauia fuerint bona iustaque, dentur ad uitam beatam: si autem mala superauerint, condemnentur ad penam. Hic fortasse dixerit quispiam: Si est immortalis  anima, quomodo patibilis inducitur, ac penam sentiens? Si enim ob merita punietur, sentiet utique dolorem, atque ita etiam mortem. Si morti non est obnoxia, nec dolori quidem, patibilis igitur non est.

Huic questioni, siue argumento, a Stoicis ita occurritur: Animas quidem hominum permanere, nec interuentu mortis in nichilum resolui: sed eorum, qui iusti fuerunt, puras, et impatibiles, et beatas ad sedem celestem, unde illis origo sit, remeare; uel in campos quosdam fortunatos rapi, ubi fruantur miris uoluptatibus: impiorum uero, quoniam se malis cupiditatibus inquinauerunt, mediam quamdam gerere  inter immortalem mortalemque naturam, et habere aliquid imbecillitatis ex contagione carnis. Cuius desideriis ac libidinibus addicte ineluibilem quemdam fucum trahant labemque terrenam; que cum temporis diuturnitate penitus inheserit, eius nature reddi animas, ut si non extinguibiles in totum, quoniam ex Deo sunt, tamen cruciabiles fiant per corporis maculam, que peccatis inusta, sensum doloris attribuit. Quam sententiam peta sic explicauit:

Quin et supremo cum lumine uita reliquit,
Non tamen omne malum miseris, nec funditus omnes
Corporee excedunt pestes; penitusque necesse est,
Multa diu concreta modis inolescere miris.
Ergo exercentur penis, ueterumque malorum
Supplicia expendunt.
Hec propemodum uera sunt. Anima enim, cum diuortium fecit a corpore, est, ut ait idem peta,

 Par leuibus uentis, uolucrique simillima somno.
quia spiritus est ipsa tenuitate incomprehensibilis: sed nobis, qui sumus corporales; Deo autem, cui subiacet posse omnia, comprehensibilis.



CAPUT XXI. De cruciatibus et penis animarum.

Primum igitur dicimus, tantam esse Dei potestatem, ut etiam incorporalia comprehendat, et quemadmodum uoluerit, afficiat. Nam et Angeli Deum metuunt, quia castigari ab eo possunt inenarrabili quodam modo; et demones reformidant, quia torquentur ab  eo ac puniuntur. Quid ergo mirum, si cum sint immortales anime, tamen patibiles sint Deo?  [6Kb] Nam cum in se nichil habeant solidum et contrectabile, a solidis et corporalibus nullam uim pati possunt: sed quia in solis spiritibus uiuunt, a solo Deo tractabiles sunt, cui uirtus ac substantia spiritalis est. Sed tamen docent nos sancte Littere, quemadmodum penas impii sint daturi. Nam quia peccata in corporibus contraxerunt, rursus carne induentur, ut in corporibus piaculum soluant; et tamen non erit caro illa, quam Deus homini superiecerit, huic terrene similis: sed insolubilis ac permanens in eternum, ut sufficere possit cruciatibus, et igni sempiterno, cuius natura diuersa est ab hoc nostro, quo ad uite necessaria utimur, qui nisi alicuius materie fomite alatur, extinguitur.  At ille diuinus per seipsum semper uiuit ac uiget sine ullis alimentis, nec admixtum habet fumum: sed est purus, ac liquidus, et in aque modum fluidus. Non enim ui aliqua sursum uersus urgetur, sicut noster, quem labes terreni corporis, quo  tenetur, et fumus intermixtus exilire cogit, et ad celestem naturam cum trepidatione mobili subuolare.

Idem igitur diuinus ignis una eademque ui atque potentia, et cremabit impios, et recreabit, et quantum e corporibus absumet, tantum reponet, ac sibi ipse eternum pabulum subministrabit; quod pete in uulturem Tityi transtulerunt; ita sine ullo reuirescentium corporum detrimento aduret tantum, ac sensu doloris afficiet. Sed et iustos cum iudicauerit, etiam in igni eos examinabit. Tum quorum peccata uel pondere, uel numero preualuerint, perstringentur igni atque amburentur: quos autem plena iustitia et maturitas uirtutis incoxerit, ignem illum non sentient; habent enim aliquid in se Dei, quod uim  flamme repellat, ac respuat. Tanta uis est innocentie, ut ab ea ignis ille refugiat innoxius; qui accepit a Deo hanc potentiam, ut impios urat, iustis obtemperet. Nec tamen quisquam putet animas post mortem protinus iudicari. Nam omnes in una communique  custodia detinentur,  [25Kb] donec tempus adueniat, quo maximus iudex meritorum faciat examen. Tum quorum fuerit probata iustitia, ii premium immortalitatis accipient: quorum autem peccata et scelera detecta fuerint, non resurgent, sed cum impiis in easdem tenebras recondentur, ad certa supplicia destinati.



CAPUT XXII. De errore petarum, atque de anime reditu ab inferis.

Figmenta hec esse petarum quidam putant, ignorantes unde illa pete acceperint, ac negant hec fieri posse; nec mirum est ita illis uideri. Aliter enim, quam res habet, traditur a petis: qui licet sint multo antiquiores quam historici, et oratores, et cetera  genera scriptorum; tamen quia mysterium diuini sacramenti nesciebant, et ad eos mentio resurrectionis future obscuro rumore peruenerat, eam uero temere ac leuiter auditam in modum commentitie fabule prodiderunt. Et tamen iidem testati sunt, non auctorem se certum, sed opinionem sequi; ut Maro qui ait:

Sit mihi fas audita loqui.
Quamuis igitur ueritatis arcana in parte corruperint; tamen ipsa res eo uerior inuenitur, quod cum prophetis  in parte consentiunt: quod nobis ad probationem rei satis est. Errori tamen eorum subest ratio nonnulla. Nam cum prophete assiduis concionibus predicarent, iudicaturum esse de mortuis Filium Dei, et hec annuntiatio non lateret, quoniam rectorem celi non alium putabant esse, quam Iouem, iudicare apud inferos Iouis filium tradiderunt: sed tamen non Apollinem, aut Liberum, aut Mercurium, qui celestes putantur, sed eum qui et mortalis fuerit, et iustus, uel Minem, uel Aeacum, uel Rhadamantum.

Corruperunt igitur petica licentia, quod acceperant; uel opinio ueritatem per diuersa ora sermonesque uarios dissipata mutauit. Nam quod peractis apud inferos mille annis, rursus ad uitam restitui cecinerunt, Marone ita dicente:

 Has omnes, ubi mille rotam uoluere per annos,
Letheum ad fluuium Deus euocat agmine magno,
Scilicet immemores supera ut conuexa reuisant,
Rursus et incipiant in corpora uelle reuerti:
hec eos ratio fefellit, quod resurgent defuncti, non post mille annos mortis sue: sed ut restituti rursus in uitam, mille annis cum Deo regnent. Deus enim ueniet, ut orbe hoc ab omni labe purgato, rediuiuas iustorum animas, corporibus innouatis, ad sempiternam beatitudinem suscitet. Itaque preter aquam obliuionis uera sunt cetera: quam idcirco finxerunt,  ne quis illud opponeret:  [5Kb] Cur ergo non meminerunt se aliquando uixisse, aut qui fuerint, aut que gesserint? Sed nichilominus tamen uerisimile non putatur; et res tota uelut licenter et fabulose ficta respuitur. Nobis autem de resurrectione affirmantibus, et docentibus animas ad alteram uitam non oblitas sui, sed in eodem sensu ac figura esse redituras, illud opponitur. Tot iam secula transierunt: quis unquam unus ab inferis resurrexit, ut exemplo eius fieri posse credamus? At enim resurrectio fieri non potest, dominante adhuc iniustitia. Hoc enim seculo necantur homines ui, ferro, insidiis, uenenis; afficiuntur iniuriis, egestate, carceribus, tormentis, proscriptionibus. Eo accedit, quod iustitia inuisa est; quod omnes, qui Deum sequi uolunt, non tantum  odio habentur: sed uexantur omnibus contumeliis, et excruciantur multiplici genere penarum, et ad impios cultus manufactorum deorum non ratione, aut ueritate, sed nefanda corporum laceratione coguntur.

Num igitur oportet ad hec eadem resurgere, et reuerti homines ad uitam, in qua tuti esse non possint? Cum ergo iusti tam uiles habeantur, tam facile tollantur; quid putemus futurum fuisse, si quis ab inferis rediens uitam postliminio recepisset? Auferretur profecto ab oculis hominum; ne uiso eo, uel audito, deos uniuersi relinquerent, et ad unius se Dei cultum religionemque conuerterent. Ergo semel fieri resurrectionem necesse est, cum malum fuerit ablatum;  quoniam eos, qui resurrexerint, nec mori iam  ulterius, nec uiolari ullo modo fas est, ut beatam possint agere uitam, quorum mors resignata est. Pete uero cum scirent, hoc seculum malis omnibus redundare, obliuionis amnem induxerunt, ne laborum ac malorum memores anime reuerti ad superos recusarent; unde uirgilius:

O pater, anne aliquas ad celum hinc ire putandum est
Sublimes animas, iterumque ad tarda reuerti
Corpora? Que lucis miseris tam dira cupido?
Ignorabant enim quomodo, aut quando id fieri oporteret. Itaque renasci eas putauerunt, et denuo ad uterum reuolui, atque ad infantiam regredi. Unde etiam Plato de anima disserens, ex hoc ait posse cognosci animas esse immortales atque diuinas, quod in pueris mobilia sunt ingenia, et ad percipiendum facilia; quod ea que discant, ita celeriter rapiant, uti non  tunc primum discere illa uideantur, sed recognoscere, atque reminisci: in quo uir sapiens petis ineptissime credidit.



CAPUT XXIII. De resurrectione anime, atque eius rei testimonia.

Non igitur renascentur, quod fieri non potest: sed resurgent, et a Deo corporibus induentur; et prioris uite factorumque omnium memores erunt; et in bonis celestibus collocati, ac fruentes iucunditate innumerabilium copiarum, presenti Deo gratias agent, quod malum omne deleuerit, quod eos ad regnum uitamque perpetuam suscitarit. Qua de anastasi philosophi quoque dicere aliquid conati sunt tam corrupte,  quam pete. Nam Pythagoras transire animas  in noua corpora disputauit: sed inepte, quod ex hominibus in pecudes, et ex pecudibus in homines, et scipsum ex Euphorbo esse reparatum. Melius Chrysippus, quem Cicero  [102Kb] ait fulcire porticum Stoicorum, qui in libris, quos de Prouidentia scripsit, cum de innouatione mundi loqueretur, hec intulit: , , , , . Sed nos ab humanis ad diuina redeamus. Sibylla dicit hec:


,
,
.
, ,
.
Quod si non modo prophete, sed etiam uates, et pete,  et philosophi anastasim mortuorum futuram esse consentiunt; nemo querat a nobis, quemadmodum fieri possit. Nec enim diuinorum operum reddi potest ratio. Sed si a principio Deus hominem nescio quo inenarrabili modo instituit; credamus ab eodem restitui ueterem posse, qui nouum feci.



 CAPUT XXIu. De renouato mundo.

Nunc reliqua subnectam. ueniet igitur summi et maximi Dei Filius, ut uiuos ac mortuos iudicet, testante atque dicente Sibylla:

,

, .
uerum ille, cum deleuerit iniustitiam, iudiciumque maximum fecerit, ac iustos, qui a principio fuerunt, ad uitam restaurauerit, mille annis inter homines uersabitur, eosque iustissimo imperio reget. Quod alibi Sibylla uaticinans furensque proclamat:

, , .
 Tum qui erunt in corporibus uiui, non morientur: sed per eosdem mille annos infinitam multitudinem generabunt; et erit soboles eorum sancta, et Deo cara. Qui autem ab inferis suscitabuntur, ii preerunt uiuentibus uelut iudices. Gentes uero non extinguentur omnino: sed quedam relinquentur in uictoriam  Dei, ut triumphentur a iustis, ac subiugentur  [29Kb] perpetue seruituti. Sub idem tempus etiam princeps demonum, qui est machinator omnium malorum, catenis uincietur; et erit in custodia mille annis celestis imperii, quo iustitia in orbe regnabit, ne quod malum aduersus populum Dei moliatur. Post cuius aduentum congregabuntur iusti ex omni terra; peractoque iudicio, ciuitas sancta constituetur in medio terre, in qua ipse conditor Deus cum iustis dominantibus commoretur. Quam ciuitatem Sibylla designat, cum dicit:

, , , , .

Tunc auferentur a mundo tenebre ille, quibus offunditur atque obcecatur celum; et luna claritudinem  solis accipiet, nec minuetur ulterius. Sol autem septies tanto, quam nunc est, clarior fiet. Terra uero aperiet fecunditatem suam, et uberrimas fruges sua sponte generabit: rupes montium melle sudabunt, per riuos uina decurrent; et flumina lacte inundabunt. Mundus denique ipse gaudebit; et omnis rerum natura letabitur, erepta et liberata dominio mali, et impietatis, et sceleris, et erroris. Non bestie per hoc tempus sanguine alentur, non aues preda: sed quieta et placida erunt omnia. Leones et uituli ad presepe simul stabunt: lupus ouem non rapiet, canis non uenabitur,  accipitres et aquile non nocebunt: infans cum serpentibus ludet. Denique tunc fient illa, que pete aureis temporibus facta esse iam Saturno regnante dixerunt. Quorum error hinc exortus est, quod prophete futurorum pleraque sic proferunt et enuntiant, quasi iam peracta. uisiones enim diuino spiritu offerebantur oculis eorum, et uidebant illa in conspectu suo quasi fieri, ac terminari. Que uaticinia eorum cum paulatim fama uulgasset, quoniam profani a sacramento ignorabant quatenus dicerentur, completa iam esse ueteribus seculis illa omnia putauerunt, que utique fieri complerique non poterant homine regnante. Cum uero deletis religionibus impiis, et scelere compresso, subiecta erit Deo terra,

Cedet et ipse mari uector, nec nautica pinus
 Mutabit merces: omnis feret omnia tellus.
Non rastros patietur humus, non uinea falcem.
Robustus quoque iam tauris iuga soluet arator.
Tunc etiam molli flauescet campus arista;
Incultisque rubens pendebit sentibus uua;
Et dure quercus sudabunt roscida mella,
Nec uarios discet mentiri lana colores.
Ipse sed in pratis aries iam suaue rubenti
Murice, iam croceo mutabit uellera luto.
Sponte sua sandyx pascentes uestiet agnos.
Ipse lacte domum referent distenta capelle
Ubera, nec magnos metuent armenta leones.

Que peta secundum Cumee Sibylle carmina prolocutus est. Erytrea uero sic ait:


,

,
.
Et alio loco de ubertate rerum:

 [132Kb]
,
, ,
, .
Et alia eodem modo:


,
.
uiuent itaque homines tranquillissimam uitam et copiosissimam, et regnabunt cum Deo pariter; et reges  gentium uenient a finibus terre cum donis ac muneribus, ut adorent et honorificent Regem magnum, cuius nomen erit preclarum ac uenerabile uniuersis nationibus, que sub celo erunt, et regibus qui dominabuntur in terra.



CAPUT XXu. De postremis temporibus, ac de urbe Roma.

Hec sunt, que a prophetis futura dicuntur: quorum testimonia et uerba ponere opus non esse duxi; quoniam esset infinitum, nec tantam rerum multitudinem  mensura libri caperet, tam multis uno spiritu similia dicentibus, simulque ne fastidium legentibus fieret, si ex omnibus collecta et translata congererem; preterea ut ea ipsa que dicerem, non nostris, sed alienis potissimum litteris confirmarem, doceremque non modo apud nos, uerum etiam apud eos ipsos qui nos insectantur, ueritatem consignatam teneri quam recusant agnoscere. Si quis autem diligentius, hec uoluerit scire, ex ipso fonte hauriat, et plura, quam nos in his libris complexi sumus, admirabilia reperiet. Fortasse quispiam nunc requirat, quando, ista que diximus, sint futura. Iam superius ostendi, completis annorum sex millibus mutationem istam fieri oportere, et iam propinquare summum illum conclusionis extreme diem. De signis que predicta  sunt a prophetis, licet noscere; predixerunt enim signa, quibus consummatio temporum, et expectanda sit nobis in singulos dies, et timenda. Quando tamen compleatur hec summa, docent ii qui de temporibus scripserunt, colligentes ea ex litteris sanctis et ex uariis historiis, quantus sit numerus annorum ab exordio mundi: qui licet uarient, et aliquantum numeri eorum summa dissentiat, omnis tamen expectatio non amplius quam ducentorum uidetur annorum. Etiam res ipsa declarat, lapsum ruinamque rerum breui fore: nisi quod incolumi urbe Roma nichil istiusmodi uidetur esse metuendum. At uero cum caput illud orbis occiderit, et esse ceperit,  quod Sibylle  [5Kb] fore aiunt, quis dubitet uenisse iam finem rebus humanis, orbique terrarum? Illa, illa est ciuitas, que adhuc sustentat omnia: precandusque nobis et adorandus est Deus celi, si tamen statuta eius et placita differri possunt, ne citius quam putemus tyrannus ille abominabilis ueniat, qui tantum facinus moliatur, ac lumen illud effodiat, cuius interitu mundus ipse lapsurus est. Nunc ad cetera exequenda redeamus, que deinceps secutura sunt.



CAPUT XXuI. De demonis emissione, alteroque maximo iudicio.

Diximus paulo ante, in principio regni sancti fore, ut a Deo princeps demonum uinciatur. Sed idem, cum mille anni regni, hoc est septem millia ceperint terminari, soluetur denuo, et custodia emissus exibit;  atque omnes gentes, que tunc erunt sub ditione iustorum, concitabit, ut inferant bellum sancte ciuitati; et colligetur ex omni orbe terre innumerabilis populus nationum, et obsidebit, et circumdabit ciuitatem. Tunc ueniet nouissima ira Dei super gentes, et debellabit eas usque ad unum: ac primum concutiet terram quam ualidissime et a motu eius scindentur montes Syrie; et subsident colles in abruptum; et muri omnium ciuitatum concident, et statuet Deus solem triduo ne occidat; et inflammabit eum; et descendet estus nimius, et adustio magna supra perduelles et impios populos, et imbres sulfuris, et grandines  lapidum, et gutte ignis; et liquescent spiritus eorum  in calore, et corpora conterentur in grandine, et ipsi se inuicem gladio ferient; et replebuntur montes cadaueribus, et campi operientur ossibus. Populus autem Dei tribus illis diebus sub concauis terre occultabitur; donec ira Dei aduersus gentes, et extremum iudicium terminetur.

Tunc exibunt iusti de latebris suis, et inuenient omnia cadaueribus atque ossibus tecta. Sed et genus omne impiorum radicitus interibit; nec erit in hoc mundo ulla iam natio amplius, preter solam gentem Dei. Tum per annos septem perpetes intacte erunt silue; nec excidetur de montibus lignum. Sed arma gentium comburentur; et iam non erit bellum, sed pax, et requies sempiterna. Cum uero completi fuerint mille anni, renouabitur mundus a Deo, et celum  complicabitur, et terra mutabitur; et transfor mabit Deus homines in similitudinem angelorum; et erunt candidi sicut nix; et uersabuntur semper in conspectu Omnipotentis, et Domino suo sacrificabunt, et seruient in eternum. Eodem tempore fiet secunda illa et publica omnium resurrectio, in qua excitabuntur iniusti ad cruciatus sempiternos. Ii sunt qui manu facta coluerunt; qui Dominum mundi ac parentem uel nescierunt, uel abnegauerunt. Sed et dominus illorum cum ministris suis comprehendetur, ad penamque damnabitur; cum quo pariter omnis turba impiorum pro suis facinoribus, in conspectu angelorum atque iustorum, perpetuo igni cremabibitur  in eternum.

 Hec est doctrina sanctorum prophetarum, quam christiani sequimur: hec nostra sapientia; quam isti qui uel fragilia colunt, uel inanem philosophiam tuentur, tanquam stultitiam uanitatemque derident, quia nos defendere hanc publice atque asserere non solemus, Deo iubente, ut quieti ac silentes arcanum eius in abdito  [7Kb] atque intra nostram conscientiam teneamus; nec aduersus istos ueri profanos, qui non discendi, sed arguendi atque illudendi gratia, inclementer Deum ac religionem eius impugnant, pertinaci contentione certemus. Abscondi enim tegique mysterium quam fidelissime oportet, maxime a nobis, qui nomen fidei gerimus. uerum illi hanc taciturnitatem  nostram, ueluti malam conscientiam,  criminantur: unde etiam quasdam execrabiles opiniones de pudicis et innocentibus fingunt; et libenter his, que finxerint, credunt.

»Sed omnia iam, sanctissime imperator, figmenta sopita sunt, ex quo te Deus summus ad restituendum iustitie domicilium, et ad tutelam generis humani excitauit: quo gubernante Romane reipublice statum, iam cultores Dei pro sceleratis ac nefariis non habemur. Iam emergente atque illustrata ueritate, non arguimur ut iniusti, qui opera iustitie facere conamur. Nemo iam nobis Dei nomen exprobrat. Nemo irreligiosus ulterius appellatur, qui soli omnium religiosi sumus; quoniam  contemptis imaginibus mortuorum, uiuum colimus  et uerum Deum. Te prouidentia summe diuinitatis ad fastigium principale prouexit;  [5Kb] qui posses uera pietate aliorum male consulta rescindere, peccata corrigere; saluti hominum paterna clementia prouidere, ipsos denique malos a republica submouere, quos summa pietate deiectos in manus tuas Deus tradidit, ut esset omnibus clarum, que sit uera maiestas.

Illi enim, qui ut impias religiones defenderent, celestis ac singularis Dei cultum tollere uoluerunt, profligati iacent. Tu autem, qui nomen eius, defendis et diligis, uirtute ac felicitate prepollens, immortalibus tuis gloriis beatissime frueris. Illi penas sceleris sui et pendunt, et pependerunt. Te dextera Dei potens ab omnibus periculis protegit:  tibi quietum tranquillumque moderamen cum summa omnium gratulatione largitur. Nec immerito rerum Dominus ac rector te potissimum delegit, per quem sanctam religionem suam instauraret, quoniam unus ex omnibus extitisti, qui precipua uirtutis et sanctitatis exempla preberes; quibus antiquorum principum gloriam, quos tamen fama inter bonos numerat, non modo equares, sed etiam, quod est maximum, preterires. Illi quidem natura fortasse tantum similes iustis fuerunt. Qui enim moderatorem uniuersitatis Deum ignorat,  similitudinem iustitie assequi potest: ipsam uero non potest. Tu uero et morum ingenita sanctitate, et ueritatis et Dei agnitione in omni actu iustitie opera consummas. Erat igitur congruens, ut in formando generis humani statu, te auctore ac ministro diuinitas uteretur. Cui nos quotidianis precibus supplicamus, ut te in primis, quem rerum custodem uoluit esse, custodiat; deinde inspiret tibi uoluntatem, qua semper in amore diuini nominis perseueres. Quod est omnibus salutare, et tibi ad felicitatem, et ceteris ad quietem.«



CAPUT XXuII. Adhortatio et confirmatio piorum.

 Quoniam decursis propositi operis septem spatiis, ad metam prouecti sumus, superest ut exhortemur omnes ad suscipiendam cum uera religione sapientiam, cuius uis et officium in eo uertitur ut, contemptis terrestribus, et abiectis erroribus quibus antea tenebamur, fragilibus seruientes, et fragilia concupiscentes ad eterna celestis thesauri premia dirigamur. Que ut capere possimus, quamprimum omittende sunt huius presentis uite illicibiles uoluptates, que animas hominum perniciosa suauitate deliniunt.  Quanta felicitas estimanda est,  [4Kb] subtractum his labibus terre proficisci ad illum equissimum iudicem, parentemque indulgentissimum; qui pro laboribus requiem, pro morte uitam, pro tenebris claritatem, pro terrenis ac breuibus bonis eterna et celestia largiatur: cum qua mercede acerbitates ac miserie, quas perpetimur in hoc mundo facientes opera iustitie, conferri et cequari nullo modo possunt. Proinde si sapientes, si beati esse uolumus, cogitanda et proponenda sunt nobis non tantum Terentiana illa, Molendum esse usque in pistrino, uapulandum, habende compedes: sed his multo atrociora: carcer, catene, tormenta patienda; sustinendi dolores; mors denique ipsa et suscipienda est, et ferenda: cum liqueat conscientie nostre, nec fragilem istam uoluptatem sine  pena, nec uirtutem sine diuino premio fore.

Uniuersos igitur oportet operam dare, ut se quamprimum ad rectam uiam dirigant; ut, susceptis operatisque uirtutibus, et huius uite laboribus patienter exactis, consolatorem Deum habere mereantur. Pater enim noster ac Dominus, qui condidit firmauitque celum, qui solem cum ceteris sideribus induxit, qui libratam magnitudine sua terram uallauit montibus, mari circumdedit, amnibusque distinxit, et quidquid est in hoc opere mundi, conflauit ac perfecit e nichilo, perspectis erroribus hominum, Ducem misit, qui nobis iustitie uiam panderet: hunc sequamur omnes; hunc audiamus; huic deuotissime pareamus; quoniam solus, ut ait Lucretius,

ueridicis hominum purgauit pectora dictis,
Et finem statuit cuppedinis, atque timoris;
 Exposuitque bonum summum, quo tendimus omnes,
Quid foret; atque uiam monstrauit limite paruo,
Qua possemus ad id recto contendere cursu.
Nec monstrauit tantum, sed etiam precessit, ne quis difficultatis gratia iter uirtutis horreret. Deseratur   uia perditionis et fraudis, in qua mors uoluptatis illecebris adoperta celatur.

Et quanto quisque annis in senectutem uergentibus appropinquare cernit illum diem, quo sit ei ex hac uita demigrandum, cogitet quam purus abscedat; quam innocens ad iudicem ueniat: non ut faciunt, quorum cecis mentibus lux negatur, qui iam deficientibus corporis uiribus, in hoc admonentur instantis ultime necessitatis, ut cupidius, ut ardentius hauriendis libidinibus intendant. Qua ex uoragine liberet se quisque dum licet, dum facultas adest, seque ad Deum tota mente conuertat; ut illum diem securus expectet, quo preses dominusque mundi Deus de singulorum factis cogitationibusque iudicabit. Quecumque hic expetuntur, non tantum negligat,  sed et fugiat; potioremque animam suam iudicet, quam bona ista fallacia, quorum incerta et caduca possessio est; migrant enim quotidie: multo uelocius exeunt, quam intrauerant; et tamen, si nobis usque ad ultimum liceat istis frui, aliis certe relinquenda sunt. Nihil nobiscum ferre possumus, nisi uitam bene atque innocenter actam. Ille ad Deum copiosus, ille opulentus adueniet, cui astabunt continentia, misericordia, patientia, caritas, fides. Hec est hereditas nostra, que nec eripi cuiquam, nec transferri ad alterum potest. Et quis est, qui hec bona parare, et acquirere sibi uelit?

ueniant, qui esuriunt: ut celesti cibo saturati, sempiternam famem ponant; ueniant, qui sitiunt: ut aquam salutarem de perenni fonte plenissimis faucibus  trahant. Hoc cibatu atque potu Dei, et ceci uidebunt, et surdi audient, et muti loquentur, et claudi ambulabunt, et stulti sapient, et egroti ualebunt, et mortui reuiuiscent. Quisquis enim corruptelas terre uirtute calcauerit, hunc arbiter ille summus,  et uerax, ad lucem uitamque perpetuam suscitabit. Nemo diuitiis, nemo fascibus, nemo etiam regia potestate confidat: immortalem ista non faciunt. Nam quicumque rationem hominis abiecerit, ac presentia secutus, in humum se ipse prostrauerit, tamquam desertor domini, et imperatoris, et patris sui punietur. Intendamus ergo iustitie, que nos inseparabilis comes ad Deum sola perducet; et,  dum spiritus hos regit artus, infatigabilem militiam Deo militemus:  [1Kb] stationes uigiliasque celebremus; congrediamur cum hoste, quem nouimus, fortiter, ut uictores, ac deuicto aduersario triumphantes, premium uirtutis, quod ipse promisit, a Domino consequamur.



[FRAGMENTUM DE EXTREMO IUDICIO.]





ADMONITIO IN SEQUENS FRAGMENTUM.

 Primus anno 1679 subsequens fragmentum uulgauit Stephanus Baluzius sub nomine Lactantii, hoc unico fretus argumento, quod illud ad calcem manuscriptorum quorumdam Diuinarum Institutionum legerit. [a 1Kb] Sed pace tam docti uiri dixerim, id non sufficere. Nusquam enim his in manuscriptis Lactantio  tribuitur, immo potius in codice Regio 3977 sub S. Augustini nomine exscribitur, his uerbis: Augustinus in libro XX de Ciuitate Dei. At ideo scriptor amanuensis fragmentum istud subiecit Lactantio, ut eius ac millenariorum depelleret errores, quibus passim, ac precipue librum uII Diuinarum Institutionum spargit auctor noster. .





SANCTI AUGUSTINI FRAGMENTUM DE EXTREMO IUDICIO.

 Nullus uel negat, uel dubitat, per Iesum Christum tale, quale Sacris Litteris prenuntiatur,  [2Kb] nouissimum futurum esse iudicium, nisi qui eisdem Litteris nescio qua incredibili animositate, seu cecitate non credit, que iam ueritatem suam orbi demonstrauere terrarum. In illo itaque iudicio, uel circa illud iudicium, has res didicimus esse uenturas, Eliam Thesbiten, fidem Iudeorum Antichristum persecuturum, Christum iudicaturum, mortuorum resurrectionem,  bonorum malorumque diremptionem, mundi conflagrationem, eiusdemque renouationem. Que omnia quidem uentura esse credendum est. Sed quibus modis, et quo ordine ueniant, magis tunc docebit rerum experientia, quam nunc ad perfectum hominum intelligentia ualet consequi. Existimo tamen, eo quo a me commemorata sunt, ordine esse uentura.





DISSERTATIO DE SEPTEM DIuINARUM INSTITUTIONUM LIBRIS, AUCTORE D. NIC. LE NOURRY, O. S. B.



 CAPUT PRIMUM. Septem librorum analysis.



ARTICULUS PRIMUS. Analysis libri primi.

Librum hunc Lactantius satis longa inchoauit prefatione, qua suscepti operis causas in oculis conspectuque omnium exponit. Narrat autem  plures magno et excellenti ingenio uiros, abiectis omnibus priuatis facultatibus, et actionibus publicis, totos se ad inquirende ueritatis studium contulisse, sed oleum prorsus perdidisse et operam. Nam ueritas, inquit, ut pote Dei summi arcanum, nullis potest solius humani ingenii uiribus comprehendi. Deus  tamen hominis tanto studio eam inquirentis misertus, non passus est illum diutius oberrare: sed ei sapientie lumen et immortalitatis consequende uiam monstrauit. uerum quoniam illa summis adhuc difficultatibus obsita est, idcirco pauci hoc celesti munere utuntur. Quapropter Lactantius his putauit esse succurrendum; ut et doctos ad ueram sapientiam dirigat, et indoctos ad ueram religionem. Quod quidem Grecorum oratorum philosophorumque exemplo docet esse longe utilius et gloriosius, quam oratoriam artem, in qua diu ipse uersatus, iuuenes non ad uirtutem, sed ad argutam plane malitiam erudiebat. Non diffitetur tamen se hac exercitatione id assecutum, quo ueritatis causam maiore dicendi copia et facultate, sine qua tamen defendi potest,  nunc tueatur ac peroret.

Declarat itaque sibi de religione rebusque diuinis eo potiori iure instituendam disputationem, quo maximi oratores supremo uite sue tempore molestiorem in philosophie studio laborem, frustra et inutiliter consumpserunt. Ad hec uero, si quidam ad ciuium dissidentium lites componendas edidere Institutiones ciuilis iuris, quanto potius litteris mandari debent diuine Institutiones, quibus mortifere superstitiones erroresque turpissimi sopiantur atque extirpentur.

Si uariis autem manuscriptis et editis codicibus fides, Constantinum Magnum auctor noster ibi allocutus est, eumque ob restitutum ueri Dei cultum laudat, ipsique et filiis eius dandam a Deo felicitatem haud dubitanter pollicetur. Nostre porro religionis ueritatem a se septem uoluminibus breuiter quidem  pro argumenti copia, sed ita clare et perspicue asserendam ac illustrandam esse sperat, ut mirum sit eam hominibus, ac presertim sapientibus siue philosophis obscuram uideri. Ubi uero illam agnouerint, tum eos mittet ad uberrimum doctrine fontem, cuius haustu, dummodo superstitionibus suis pertinacius non inherescant, omnia facilia et manifesta ipsis fient. Omnes autem facile tunc agnoscent hanc uere religionis esse summam: Ut neque religio ulla sine sapientia suscipienda sit, nec ulla sine religione probanda sapientia.

Premissa autem hac prefatione, palam declarat uisum sibi non fuisse huius operis ab ea questione initium sumere, que prima uidetur, utrum prouidentia rebus omnibus consulat, uel fortuito casu,  quemadmodum Epicurei somniauerunt, facta sint, aganturque omnia . Horum enim error aut atheorum, aut insipientium est, ab aliis gentilibus philosophis, presertim uero Stoicis, ipsoque Cicerone, etsi Academico, satis confutatus, in hisce libris passim refelletur. Exordium itaque ducit ab alia questione, que priori tamen proxima est, utrum mundus unius Dei, aut multorum gubernetur potestate. Primum igitur Lactantius uariis argumentis, a naturali ratione petitis, demonstrat hunc mundum ab uno Deo creatum, illius regi prouidentia, et opposita aduersariorum sophismata euertit . Eamdem dehinc sententiam probat prophetarum auctoritate, quam quidem, etiamsi ab ethnicis non possit reiici, propter illorum nichilominus cecitatem  ac peruicaciam breuius perstringit . Acrius uero illos urget , ipsorummet, quos laudabant, gentilium suorum auctorum testimoniis; ac precipue quidem petarum Orphei, Homeri, Hesiodi; deinde philosophorum Thaletis, Pythagore, Anaxagore, Antisthenis, Cleanthis, Anaximenis, Chrysippi, Aristotelis, Ciceronis, et Senece; denique uatum diuino, uti iidem ethnici opinabantur, spiritu afflatorum, Mercurii, cognomento Trismegisti, quem Aegyptii Thoyth uocabant , et alii uti deum uenerabantur, ac Sibyllarum, de quarum nomine, auctoritate, numero, et asseruatis carminibus multa premittit, pluraque subinde, aliis omissis, profert illarum carmina, quibus subiungit aliquod uenditatum Apollinis Delphici oraculum, quod a Trismegisto confirmatur .

Tum iis, qui ab illo post Ciceronem quesituri  fortasse erant, que esse queat unius Dei beata solitudo, respondet Deum, ut scribit Seneca, genuisse regni sui ministros, nimirum angelos, qui dii non sunt noluntque coli aut deos uocari. Ethnici uero uenerandum diuinitatis nomen fictitiis suis numinibus tribuebant, falso decepti testimonio Apollinis, qui se aliquando in angelorum numerum aggregauit, quamuis alibi se demonem esse confiteretur. Quocirca eosdem ethnicos hortatur, ut, depositis erroribus, uerum agnoscant Deum, cuius nec uirtus estimari, nec magnitudo perspici, nec principium comprehendi potest . Apollinis autem, Sibylle, et Platonis id testimonio confirmat. Nulli ergo alii, quam sibi satis ille notus est, qui infinita potestate creauit omnia.

 Ad gentilium deos inde delapsus, falsam commentitiamque eorum diuinitatem propterea explodit, quod dicebantur ex mare et femina orti, atque idcirco nec incorporei nec immortales, qualis, ut ait Sibylla, uerus Deus esse debet. Nec sibi obiici patitur Deum, ut ministros habeat, sexu indigere. Nam si ille quibusdam animantibus, id est, apibus dedit, ut ex floribus natos sibi ore legant, quanto magis ipse omnipotens sine permixtione sexus ministros aliosque, pro libito creare potest.

Preterea longiori inductione ibi manifestum Auctor noster omnibus facit ridiculum deorum gregem componi iis hominum regibus qui subditis suis ob egregia facinora, aut collata beneficia, cari fuerant . Agmini autem illorum preposuit Herculem,  qui ex Alcmene adulterio natus, stupris suis et adulteriis orbem terre inquinauit. Nihil ergo in eo potuit esse diuinum; nisi forte uarii eius labores et certamina, que hic singillatim recensentur. uerum hec, teste etiam Cicerone, fortissimum quidem uirum, minime uero deum fuisse demonstrant. Quid uero, quod imbecillitas ac nequitia in eo clarissime patebat, qui indigne regi Erythreo, et turpius impudice mulieri Omphale seruiuit. Nec est sane, quod dicat aliquis nullam petis, qui hec finxerant, habendam fidem. Nam alii scriptores proferri non poterant, qui hec aut negauerint, aut tradiderint quid in diis suis sit admirabile et diuinum.

Quid enimuero Aesculapius, Apollinis flagitio natus, dignum egit diuinis honoribus? Num quia sanauit  Hippolytum? Sed ob id ipsum fulmine percussus est . Ortum uero ipsius ex incertis parentibus, aliaque humana facta narrat Tarquitius, sicuti Tullius sepulcrum eius indicat. Nec melior ipsius pater Apollo, qui gregem pauit alienum, Laomedonti muros exstruxit, uiolauitque puerum. Mars autem homicida et ueneris adulter, ac Castor et Pollux raptores sponsarum, a petis decantantur alternis uiuentes, et ab Homero dicuntur sepulti. Mercurius etsi fur et nebulo, propterea tamen quod ferebatur lyram inuenisse, ac docuisse palestram, numero adscriptus est deorum. Libero idem delatus honos ob expeditionem in Indiam, sed insano mulieris amore exarsit.

 Quin etiam Iupiter, quem optimum, maximum, et omnium patrem uocant, a pueritia impius fuit, patrem expulit regno, uictisque Titanibus uitam egit tot tamque horrendis flagitiis infamem, ut numquam in terra, multo minus in celo, regnare debuerit . Non insulse igitur quidam peta cecinit illum ante currum triumphantis Cupidinis catenatum duci. Urget Lactantius eum ab ethnicis omnibus inuocari tamquam Deum, qui tamen a Saturno, uti aiebant, et Rhea genitus, sola abstinuit Thetide, ne aliquem patre suo maiorem haberet, qui iurabat per Stygiam paludem, qui fato Parcarumque ui paruit, qui ideo appellatur, quod primus ex Saturni liberis seruatus uixerit.

Atque ibi Lactantius eos rursum refellit, qui obiectabant  hec petarum esse commenta et mendacia. Non enim res ipsas gestas, sicut ille uariis exemplis comprobat, pete finxerunt, sed petica licentia iis plura addiderunt; ut hec non de hominibus, sed de diis se narrasse persuaderent. Deinde uero, si pete mentiti sunt, cur ethnici tales deos suos colunt, talesque representant, quales ab illis fuerant figurati? Preterea ethnici negare non poterant ab Euhemero conscriptam esse ueram deorum historiam, quam Ennius postea interpretatus est. Sed quia pete inde ad carminum leporem plura in deos transtulerant, idcirco quidam eos mendacii insimulauerunt. uariis autem id ille probat exemplis, ex quibus concludit uera esse que loquuntur pete, sed obtentu aliquo specieque relata. At philosophi cum  falsa hec esse agnoscerent, duos quidem, sed non minori errore, Ioues finxerunt, naturalem unum, alterum plane fabulosum. Nec erat profecto quod quis responderet se Iouis nomine uerum intelligere, ac colere Deum. Iupiter enim, ait Lactantius, nec sine coniugis filieque contubernio coli solet, nec nomen eius diuinam, sed humanam dumtaxat uim designat. Denique iam supra citatis Ennii, Sibylle, ac Ciceronis testimoniis plane conuincit hunc Iouem in Creta insula mortuum sepultumque fuisse, ac Capitolium inane illius esse monimentum. At gentiles probare numquam potuerunt hec esse petarum commenta.

Nihil quoque in Saturno, pergit Lactantius, Dei maiestate dignum. Quamuis enim aureum seculum  ab eo inuectum uenditarent, certius tamen erat illum ex Celo et Terra genitum fuisse, quemadmodum alii dii uel ex montibus et fluuiis orti, uel ab illis maria nomen suum accepisse ferebantur. Ex Trismegisto namque et Ennio discimus patrem eius fuisse Uranum, cui Iupiter, ara in monte posita, sacrificauit primus, Celoque nomen illius dedit. Neque hoc tantummodo, fecit sacrificium, sed aliud etiam in littore, cum ex Naxo insula, ut ait Aglaosthenes, aduersus Titanas proficisceretur. Sed is ipse Celus, siue Uranus in Oceano, sicuti Euhemerus perhibet, mortuus est, et in oppido Aulatia sepultus.

 Recte ergo ex his ita enarratis Lactantius colligit Saturnum non fuisse Deum, ut pote qui homo impius, patris genitalia abscidit, filiosque suos, ex Rhea seu Ope susceptos, excepto Ioue, matris sue et Corybantum fraude sublato, uorauit . Rursus uero Stoicorum ibi explodit responsionem, qui hanc fabulam ad physicam rationem traducere conabantur . Saturnus enimuero non memoratis tantum criminibus hominem se esse probauit, sed etiam quia spoliatus imperio, et profugus, nauigio in Italiam uenit. Ibi uero cum latuisset, exceptus est a Iano, ac primus aut certe ab Urano secundus regnauit. Manifestum autem auctor noster facit hec a uariis, quos nomine suo appellat, cum historicis scriptoribus, tum petis tradita fuisse. Sed  quoniam ab illis paululum discrepabat Ennius, ea idcirco paucis describit, que de Saturni gestis ab illo et Sibylla eodem fere modo commemorantur .

Data autem ubi occasione, narrat quam censet fuisse idololatrie originem . Saturni huius tempore, inquit, rudes adhuc homines regem suum, totamque eius progeniem siue ob miraculum uirtutis, siue in presentis potentie adulationem, siue ob beneficia accepta, deos appellauerunt. Tum deinde alii simulacra mortuorum regum suorum aut in solatium luctus, aut acuende uirtutis gratia fabricarunt. Hinc Herculis, Castoris, Pollucis, Aesculapii, et Liberi ficta diuinitas. Hinc Aegyptii Isidem, Mauri Iubam, Macedones Cabyrum, Peni Uranum, Romani Quirinum  Cesaresque suos. Hinc alii alios, tamquam ueros deos coluerunt.

Preterea quidam falsa pietate ducti, uti Aeneas, Liber, Pan, Mercurius et Apollo, diuinum parentibus suis honorem habuerunt, suoque exemplo alios in eumdem induxerunt errorem. Sed hoc scelus ab iis postea auctum est, qui petarum figmentis, et panegyricis mendacibus decepti, suscepta a se impia omnino sacra aliis tradidere gentibus, sed a Sibylla acriter castigantur. Unus autem ex iis fuit Cicero, qui quidem cum post Platonem deos gentilium suorum, homines fuisse predicaret, mortue nichilominus filie sue, non secus ac si dea fuisset, imaginem se consecraturum professus est. At certe si aliquid iis tam acerbe merentibus indulgendum, nulla certe  potest hec serio credentibus uenia concedi. Quid enim dementius, quam Iulium Cesarem, quia scelerato Antonio placuit, et Quirinum siue Romulum, quia Proculus peierauit, deos renuntiare ac uenerari ? Horum uero ceterorumque gentilium, huiusmodi deos colentium, insaniam inde adhuc redarguit, quod mares et feminas eos esse asseuerabant. Nam si in eis est diuersitas sexus, ergo ceunt, suscipiuntque liberos, ergo domos et urbes incolunt, ergo uictus causa colunt agros, ac proinde non dii sunt, sed mortales infirmeque creature. Huc accedit, quod sexus femineus masculino est infirmior. Atqui in uerum Deum neque hec, neque alia ulla cadit infirmitas.

 Que quidem postquam Lactantius  noster Ciceronis testimonio stabiliuit, commentitiam illorum diuinitatem, a Stoicis cum rerum naturalium ratione coniunctam, funditus subuertit designata in eorum imaginibus uniuscuiusque etate et morte, decantatis ipsorum erumnis, uerbi gratia Isidis, Cereris, Latone et Iunonis, ac diuulgatis sceleribus, stupris, adulteriis ueneris, que artem meretriciam instituit, itidem uulcani, Minerue, Aesculapii, aliorumque plurium, quos nominatim recenset . Nec minus euidenter demonstrat eos desipere, qui ob corporis fortitudinem, aut propter frugum, aut uini, aut artium quarumdam inuentionem, deos factos esse opinabantur . Neque dicendum iis aliquam saltem uenerationem et cultum deberi. Fieri  etenim nequit, ut qui hos colit, uerum Deum colat. Deinde Maro illos omnes apud inferos esse cecinit. At hic aliique pete etsi in deorum nomine, non tamen in enarrandis uariis illorum facinoribus, bellis, adulteriis, uulneribus, et morte falluntur.

Ad proprias Romanorum religiones Lactantius inde accedit, ac palam utique facit ab illis in deorum numero reponi scorta et meretrices, ac presertim lupam Romuli nutricem, sicuti prius ab Atheniensibus leenam . Sed maior proculdubio fuit illorum impietas, qui in lupe honorem et diem festum et Larentinalia constituerunt. Faulam quoque Herculis scortum uenerabantur, ac meretricem Floram, in cuius memoriam obscenissimos agebant ludos Florales. Quid uero quod Tatius Cloacinam, Tullus Hostilius  Pauorem et Pallorem, Marcellus Honorem ac uirtutem, Mentem uero senatus, ac, quod peius est, alii Rubiginem et Febrem tamquam ueros deos consecrauerunt, colueruntque. Quid plura? Quemadmodum Lacedemonii simulacrum ueneri armate, ita iidem Romani ueneri Calue edem, atque eodem tempore Ioui Pistori aram exstruxerunt. Denique diuina apud ipsos numina erant Fornax, Muta, siue Lara, Caca et Cunina; deus Sterculius et Terminus, atque alia mille cece errantisque humane mentis portenta.

Si tanta igitur erat gentilium in diis suis creandis amentia, maior certe illa fuit in sacris illorum solemnibus instituendis et celebrandis . Quid enim insanius et crudelius humanis hostiis, que  Ioui, Diane, Heso, Teutati, ac Saturno immolabantur? Sacra uero Matris deum, uirtutis seu Bellone, et Aegyptiace Isidis solebant aut uirilium abscissione, aut fuso cruore humano, aut deglabrato corpore, et pectoris percussione fieri. Et quia Osiridis in iisdem sacris quesiti nomen mutatum fuerat, Lactantius ibi uariis exemplis probat deorum nomina post eorum mortem immutata fuisse. Sed pergamus, si placet. Cereris, inquit, Eleusine mysteria non sine summa agebantur obscenitate, quam ille pro merito exagitat, atque ibidem ostendit Herculis et Iouis sacra mero esse sacrilegia. Sallustium porro aliosque refellit, qui uolebant hec ingeniose interpretari. Pontificum namque scriptis et Furii Bibuculi exemplo  demonstrat quanta credulitate, turpitudine, impietate hec omnia ab ethnicis celebrabantur.

Harum autem uanitatum auctor apud Romanos fuit Sabinus rex, id est, Numa Pompilius, qui ut populos securius deciperet, finxit se cum Egeria, sicut olim Minos cum Ioue, habere colloquium . Sed fraudulenti regis malitiam retexerunt libri de iure pontificio, diu post eius mortem inuenti, quibus impius rex omnes religiones dissoluebat. Quamuis autem senatusconsulto hi libri cremati fuerint, non idcirco tamen abolita, sed potius commendata est posteris facti huius memoria. Antea uero Faunus in Latio nefaria Saturno auo sacra prescripsit, diisque annumerauit Picum patrem suum, et sororem Fatuam Faunam, cuius ridicula mysteria ibi  Lactantius enarrat. His adiecit ab Orpheo introducta in Greciam sacra Liberi patris, inquiritque utrum ille Fauno sit antiquior. Planum deinde nobis facit que fuerint Didymi et Euhemeri de idololatrie origine opiniones, et quomodo templa Ioui Atabyrio, Labradeo, Laprio, Molioni, et Cassio edificata sint. Postremo ex Theophili Antiocheni scriptis colligit frustra ethnicos de deorum sacrorumque suorum antiquitate gloriari, quandoquidem Saturnus omnium deorum sator ante annos 1800 nec amplius ortus fuerat, quam hi libri iuris facti sint publici .



ARTICULUS II. Analysis libri secundi.

Ad fetidum planeque corruptum erroris, quo homines  in idololatriam lapsi sunt, aperiendum fontem, summamque unius Dei maiestatem asserendam, hoc Lactantius in libro aggreditur . Ac primo quidem miratur homines in tantam et Dei et sui ipsius uenisse obliuionem, ut, negata Dei prouidentia, mortuos ei preferrent, animamque suam crederent esse mortalem. Mentibus siquidem eorum, inquit, adeo insita est ueri Dei notitia et presentia; ut iurantes, optantes, gratiam agentes, ac potissimum rebus in aduersis, eum solum non alios deos nominent. uerum ceci homines, elapso periculo, uel in secundis rebus ad deorum templa, instigante diabolo, alacres concurrebant, sacrificabant his diis falsis, eosque coronabant. Sed obliti fuerant homines nefarii se erecta in celum statura, atque  nomine admoneri, ut Deum agnoscerent, nec ad simulacra conuersi, digitorum suorum opera timerent aut uenerarentur.

Quam absurda autem sit hec superstitio, hinc perspicue auctor noster demonstrat, quod illa simulacra absentes mortuosque olim homines representent, omnique careant sensu . Manibus itaque efficta hominum hos potius colere, quam ab illis coli deberent. Nullam enimuero accipiunt potestatem ab artifice, qui eam, quam habet uidendi, audiendi, loquendi, aut se ipsum mouendi facultatem, dare illis non potest. Neque tamen indoctorum tantummodo hominum hanc Lactantius ostendit fuisse de simulacrorum cultu opinionem, sed doctorum etiam, ac  precipue Ciceronis, qui etiamsi multa ad euertendas eorumdem ethnicorum religiones suis passim in libris congesserit, Socratis nichilominus carcerem ueritus, hec negat uulgo esse disputanda . At hunc ineptum tanti oratoris, contra conscientiam suam agentis, timorem auctor noster iure merito redarguit. Minus itaque illum, et alios ipsi similes, uenia dignos esse pronuntiat, quam uulgus imperitorum, qui simulacrorum specie capiuntur. Sana tamen si mens his fuisset, intelligere utique debebant mortale reuera esse quidquid oculis cernimus, nec illud proinde diuinum et colendum. Multo autem minus fas illis erat se uertere ad lapidem, eumque, uelato capite et corpore prostrato, adorare, ipsi cedere uictimas, uotaque facere penitus inutilia.

 Tum uero postquam auctor noster euidentissime conuicit falsas religiones a prudentioribus recte impugnari sed ueram, quam solus Deus edocere potest, ab eis non esse inuentam, simulacra deorum rursus exagitat . In homunculi enimuero potestate situm fuit, ut ea, uel aliud aliquid, uel nichil faceret. Cum autem facta sunt, in eis aues insident, nidificant, suisque illa inquinant stercoribus. Preterea hec simulacra perire possunt et cremari. Plerumque etiam in cinerem redacta sunt; aut furibus cesserunt in predam. Frustra igitur ethnici illa auro, ebore, gemmis et pretiosis uestibus exornabant. Nihil quippe aliud erant, quam pupe iis, quas puelle ueneri, dicabant, grandiores. Huc accedit quod illa a Dionysio Sicilie tyranno, et ab impio uerre impune  sunt irrisa, spoliata, sublata. At ibi Lactantius urget in primis ablatum ab eodem uerre Cereris Catanensis uel Ennensis simulacrum.

Impios itaque illos cultus deserendos esse concludit, et oculos ad celum tollendos; ut illius rerumque omnium creatorem agnoscamus et honoremus . uariis autem argumentis probat falsam esse opinionem philosophorum, qui elementis, ac nominatim Stoicorum, qui astris aut mundo tribuebant animam et diuinitatem. Eos insuper corripit qui elementorum figuras, humana specie representatas, ornatasque auro, ebore, et gemmis non solum colebant, sed iis quoque consecrabant manubias rapinasque suas . Tanta tamen pertinacia absurdas illas superstitiones tuebantur, ut eas  inuestigare scelus esse clamiarent. At Romuli et Nume exemplo probat auctor noster non iniqua traditione, aut alienis erroribus, sed ingenio et sapientia querendam ueritatem .

uerum ethnici arbitrabantur ualidissimum ad retinendas religiones suas argumentum duci ex prodigiis, somniis, auguriis et oraculis, quibus deos maiestatem suam omnibus manifestam fecisse asserebant. Non magno enim, inquiebant, sine miraculo Accius Nauius cotem nouacula dissecuit; Castor et Pollux uisi sunt pugnare, ac renuntiare reportatam de Perse rege uictoriam. Simulacra etiam Fortune muliebris, et Iunonis Monete locuta sunt. Claudia Quintia nauim, qua simulacrum Matris Idee uehebatur,  traxit cingulo. Aesculapius Rome pestem sedauit. Claudius Censor propter sua in deos sacrilegia excecatus est, Fuluius mente captus interiit, Turullius occisus fuit, Pyrrhus fecit naufragium, et Alexandri milites oculorum priuati lumine. Quin etiam Attinius, qui Ioui, per somnum uiso, morem non gesserat, correptus est, ac sua tandem obedientia pristinam recepit ualetudinem. Denique Artorii somnio Augustus Cesar ex periculo euasit. Ethnici ergo ex his omnibus prodigiis ac miraculis, que sine deorum suorum auxilio fieri non potuisse opinabantur, inde illos reuera existere et omnipotentes esse concludebant.

uerum Lactantius respondet hec omnia neutiquam deorum illorum potestate, sed demonum facta  fuisse prestigiis . Quod quidem ut manifestum omnibus faceret, rem ab ipsa sua origine sic repetit. Deus ab mundi, inquit, principio produxit similem sibi spiritum, et alium fecit qui, inuidia ex bono malus factus, diaboli nomen accepit. uariis autem rationum momentis, ac ueterum testimoniis auctor noster contra Epicurum probat nec mundum nec materiam ab eterno exstitisse, sed ex nichilo facta a Deo, qui eorum creationi suum prefecit Filium. Omnium autem creaturarum ultimus conditus est homo, cuius non est arcana rimari, que Deus occulta esse uoluit, sed summa sapientia eius est hunc uerum agnoscere Deum, a quo illa omnia facta sunt . Tantum uero opus a celo, luminibus astrorum distincto orditus est, ac contrarias  constituit terre partes, orientem uidelicet occidenti oppositum, et septentrioni meridiem. Ab oriente autem noster oritur dies, et nox ab occidente, atque hec diaboli, sicut ille Dei est. Quatuor uero illis terre partibus tribuuntur calor et frigus, uarieque temporis uicissitudines; igni autem et aque rerum omnium generatio. At inde proculdubio quidam philosophi docuerunt omnia formari ex concordia discordi, uel ex igne, quemadmodum Heraclitus: uel ex aqua, ut Thales Milesius. Ceterum materia corporis animantium in humore, anime uero in igne est. Sed animantes aqua, ac solus homo igne utitur.

uarii autem generis animantes Deus creauit, et cum statuisset innumerabiles creare animas, hominem sibi similem fecit ex humo, unde ille nomen  traxit suum . Mere ergo sunt petarum fabule, quibus homo dicitur fictus a Prometheo, patre Deucalionis, quem solum a diluuio seruatum commenti sunt. At uerum est, inquit Lactantius, ab eodem Prometheo profectam artem statuas et simulacra fingendi, et eius tempore primum constructa templa, ac inuectos falsorum deorum cultus. Hermetis etiam auctoritate iterum confirmat hominem a Deo procreatum, atque insulsos explodit errores philosophorum, qui garriebant animantes sine ullo artifice ex terra ortas, aut mundum semper fuisse, aut semper futurum. Fusius autem ibi insectatur Lucretium, qui nugas suo more uendit, dum canit animalia et homines non modo alimenta sua, sed ortum  quoque duxisse ex folliculis terre, tamquam illorum uteris . Fortuito enim casu quia hec fieri non potuerunt, ab eodem peta, etiam inuito, diuina prouidentia, qua homo, Tullio Sibyllaque attestantibus, reuera conditus est, agnosci debuit.

Postquam uero Deus formauit hominis corpus, eique infudit animam, tum feminam figurauit, ut ex utroque proles propagaretur . Quamuis autem falsa omnino non sit Trismegisti et Empedoclis opinio hominem quatuor elementis componi, contendit tamen Lactantius hec ad duo reduci, ignem et aquam, hancque corpore, illum anima concludi. Itaque homo corpore et anima, que celi et terre effigies sunt, sic constat; ut anima, que est a Deo, corporis dominium et superiorem partem; corpus uero,  quod diaboli est, inferiorem teneat. Duobus itaque illis repugnantibus rebus cum homo compositus sit, mutuus in ipso est illarum, sicut lucis et tenebrarum, uite et mortis conflictus, quo quidem si anima uicerit, fiet immortalis, siue beata fruetur immortalitate; si autem uicta sit, morte secunda, hoc est, eternis suppliciis, afficietur.

Sic igitur factus homo in paradiso est collocatus, ut omnis laboris expers Deo seruiret. Sed quia datam ab eodem Deo legem prima mulier, instigante diabolo, ac deinde homo perfregerunt, eos e paradiso eiectos mors secuta est. uita autem hominum ad mille, atque iis omnibus posthec diluuio ob scelera extinctis, ad centum et uiginti annos fuit prorogata . Post illud autem diluuium Ne, et nequaquam  Bacchus, manu sua seuit uineam, cuius inebriatus fructu, iacuit nudus; atque Chamum filium suum, qui nuditatem eius non texerat, abdicauit. Is autem profugus in ea terre parte sedem demum fixit, que Chananea dicta est. Posteri uero eius Chananei cultum ueri Dei, qui penes Hebreos remansit, primi omnium reliquerunt. Postea Aegyptii ceperunt sidera, ac deinde portentosas animalium figuras adorare. Ceteri, per terram dispersi, elementa sine ullis imaginibus et templis honorantes, sacrificia ipsis in aperto faciebant, donec processu temporis potentissimis regibus templa construxerint.

Porro autem cum Deus ab initio dedisset diabolo terre potestatem; ne homines, qui multiplicari ceperant,  corrumperet, ad eorum custodiam misit angelos . Sed hi, diabolo suadente, cum mulieribus congressi, tantum ob scelus cecidere in terram, et eiusdem diaboli facti sunt satellites. Ex illis uero procreati sunt plurimi immundi spiritus, qui mediam inter angelos et homines naturam habent, ac sub principe suo diabolo malorum omnium auctores sunt, et a petis ac philosophis agnoscuntur. Multa porro, sed non omnia sciunt, atque ideo ambigua interrogantibus dant responsa. Custodes preterea hominum se uideri cupiunt, ut ab iis colantur, sed eos fallunt magicis artibus. Ut autem illos facilius deducant in errorem, per omnem terram, assumpto geniorum nomine, uagantur, ac spiritus sui tenuitate sese insinuant  corporibus hominum, quos morbis affligunt, terrentque somniis.

Nec dicendum eos colendos, ne noceant. Non enim nocent, nisi idolorum cultoribus, et iis a quibus timentur . Contra uero metuunt cultores ueri Dei, cuius nomine adiurati fugantur, ac qui ipsi sint, etiam inuiti, proclamant. Quin etiam Hermes et Asclepius olim testati sunt eosdem ueri Dei cultores ab eorum incursionibus esse tutos. Ab illis autem, ait Lactantius, astrologia, aruspicina, auguratio, necromantia, alieque male artes inuente sunt; iisque omnibus dolis se deos esse mentiuntur, et inuecta idololatria, hominibus illudunt . Magi tamen execranda sua arte illos ueris suis nominibus cient. uerumtamen uagi illi et incesti spiritus sic omnia  turbant, ac cum ueris falsa miscent; ut quamuis alii sancti immortalesque angeli deos se dici nec uelint nec patiantur, hi tamen spiritus nequissimi nomen cultumque deorum sibi sepissime uindicauerint.

Atque ex his ita explicatis auctor noster eam soluit, quam superius proposuimus, argumentationem, qua ethnici ex memoratis prodigiis, somniis, auguriis, oraculis deos suos existere, et colendos esse perperam inferre moliebantur. Nam hec facta esse asseuerat iis, que enarrauimus, malis demonum artibus, prestigiis, dolis, et fraudibus, quibus se in templis occultant, atque impiorum presto sunt sacrificiis. Quod quidem ille repetitis et examinatis singulatim obiectis omnibus, uti aiebant, prodigiis et miraculis, cuilibet planum utique facit ac manifestum.

 Cur ergo, inquiebant ethnici, hec Deus fieri permittit? Ut mala, respondet Lactantius, cum bonis pugnent, et Deus, cuius perfecta patientia et ira est, piis et impiis hominibus sempiterna, post mundi finem persoluat, aut premia aut supplicia . Denique facta eorum, que in hoc libro scripserat, breui repetitione concludit Deum nec in terra, nec in simulacris, que nichil nisi simulatum et falsum exhibent, querendum, sed in celo, unde animarum nostrarum origo est. Tum proposito ibi sequentis libri argumento, hunc absoluit.



ARTICULUS III. Analysis libri tertii.

 Lactantius hoc in libro contra gentiles philosophos disputaturus, optat aliquam Tulliane eloquentie proximam facultatem, qua philosophie philosophorumque uanitatem facilius demonstret . ueritatis tamen, que se ipsam sua claritate prodit, potentia fretus, sperat fore ut certissimis argumentis conuincat tam falsas esse illorum philosophorum opiniones, quam uera est eorumdem ipsorum de sua ignoratione confessio.

Primum itaque argumentum ducit a philosophie nomine, siue sapientie studio, quo Pythagoras, illius auctor, tametsi paulo plus aliis saperet, significauit nullo humano studio posse ad ueram sapientiam perueniri . Philosophi enim sapientie reuera  studiosi dici non possunt; quippe qui post longissimum per tot secula studium, illam non sunt consecuti.

Tres autem sunt philosophie partes, physica, logica, ethica, que uel scientia, uel opinatione constare debent . At in physica que scientia esse potest, cum rerum naturalium causas perspicere nequeamus? Cui namque plane exploratum umquam fuit quantum solis, et quale lune sit corpus, quis stellarum status, quanta terre crassitudo? Iure igitur merito Socrates et Academici omnibus philosophis scientiam sustulerunt. Sola itaque opinatio in hac prima philosophie parte habetur . Atqui opinatio nichil affert certi, nosque dubios ita reddit, ut nichil pro utrauis parte asserere liceat.  Recte ergo a Zenone et Stoicis hec ipsa opinatio repudiata est. Falluntur itaque qui in physica aliquod sapientie studium esse iactitarunt.

Ad hec uero, philosophi in tot tamque a se inuicem discrepantes sectas diuisi sunt, defensoresque illarum sic inter se digladiantur; ut mutuis uulneribus se ipsos totamque secum philosophiam iugulent ac conficiant. Ex his autem concertationibus emersit Arcesilaus, qui asseuerabat nichil omnino posse sciri. Sed hic aliorum opiniones euertendo, suam non firmius, quam alii, stabiliuit. Multa quippe sicut ignoramus, ita et plura alia perspecta habemus . Neque enim putandum nos omnia scire, quod Dei est, neque omnia nescire, quod est pecudis. Homo itaque habet scientiam cum ignoratione coniunctam.  Hec a corpore, illa oritur ab animo. Tota ergo errant uia physici qui omnia scire se posse garriebant, et Arcesilaus decipitur, cum Academicis, qui nichil sciri posse arbitrabatur.

Transit inde Lactantius ad alteram philosophie partem, quam ethicam nuncupant, et in qua longe maiori periculo erratur . Quantum tamen in ea philosophi a ueritate recesserint, ille euidenter ostendit ex uariis illorum opinionibus de summo bono, in quo totius sapientie cardo uertitur. Quot autem fuerint hinc coniice, quod non eas quidem omnes, sed decem precipuas singillatim recenset ac refellit . Anaxagoram deinde castigat, qui summum bonum in eo situm esse somniauerat, quod celi ac solis uidendi causa natum se esse crederet  . Nascitur siquidem homo, ut celi rerumque omnium conditorem contempletur, honoret, et illi soli seruiat. Ex iis porro auctor noster concludit summum bonum ab iis dumtaxat agnosci, qui ueri Dei cultum et ueram religionem profitentur . Quibusdam insuper, nec sane inualidis, rationum momentis euincit summum illud bonum non posse ab aliis comparari, quam cultoribus uere religionis, que ab omnibus idcirco suscipienda est. Neque etiam negabant philosophi ueram religionem suscipi debere: sed quia nesciebant illam a sapientia non posse separari, non perspexerunt que ea sit, ex qua requirendum est summum illud bonum, quod nec in uoluptate, nec diuitiis, nec regno, nec gioria  positum esse potest . Nam uirtus, qua nichil est pulchrius, et honestius, caduca hec et fragilia quelibet bona contemnit, atque aduersus illicitas cupiditates ac uitia pugnat; ut, iis superatis, homo fiat immaculatus, beatamque assequatur immortalitatem .

In hac autem ipsa immortalitate situm esse illud bonum probat Lactantius auctoritate Euclidis, Senece, Stoicorum et Anaxagore, uariisque rationibus asserit. Quin etiam Meneceus, uti ille subiungit, Codrus, Curtius, et Mures spe immortalitatis mortem constanter obierunt. At certe philosophis, qui animam censent esse immortalem, nisi erroribus nimia obstinatione adhesissent, illud plane probari debuit. Alii uero, qui summum bonum in scientia aut uirtute  posuere, tenuerunt quidem uiam ueritatis, sed non peruenerunt ad uerum summum bonum. Etenim situm illud est in hac, ad quam uirtus ducit, felici immortalitate, que solis uere religionis cultoribus conceditur.

Tum Lactantius dilata de anime immortalitate questione, docet aliam philosophie partem, que logica appellatur, ad diuinam eruditionem comparandam non desiderari; quia non in uerbis, sed in rebus et corde sapientia est . At si hec philosophie pars, atque etiam physica, que beatum facere nequeunt, necessarie non sint; si in hac, atque ethica ad quam Socrates se contulit, tanti, ut dictum est, sint errores, quid aliud restat, nisi concludamus falsam et inanem esse gentilium philosophiam.

 Falluntur ergo, qui philosophiam putant esse sapientiam, atque in primis Cicero, qui dixerat eam uituperari non posse, ac uirtutis et iustitie esse magistram. Maioris siquidem hoc ipso inconstantie quam Lucretius redarguitur. Nam hic peta principem secte sue Epicurum nimiis et insulsis quidem, sed iisdem semper laudibus extollit. At Cicero quos laudat et sequitur Grecos, intolerande numquam non accusat leuitatis . Philosophiam quoque uite parentem uocat, negat tamen ullum umquam fuisse sapientem. Sepe uero gloriatur se diligenter studuisse philosophie: sed Academicorum partes secutus, nichil profecto certi tanto studio assequi potuit.

Errante autem Cicerone, quis unquam ueritatem se  obtinuisse certo asseuerabit? Non sane quidem Seneca, qui perperam definiuit philosophiam esse recte et honeste uiuendi rationem, aut artem, aut scientiam . Falsa siquidem illa est, uaria, multiplex, et sibi ipsi contraria. Boni insuper absque philosophia sunt homines. Philosophi e contrario sunt iracundi, cupidi, libidinosi, arrogantes; idque Lactantius demonstrat Ciceronis, Cornelii Nepotis, Aristippi, Cynicorum, et ipsiusmet etiam Senece exemplis.

Quid plura? Philosophi non in uirtutum operibus. sed in eloquentie studio uitam agebant . Ex ipsa uero philosophia non querebant utilitatem, sed  oblectationem. Denique Cicero, Lucretius et Seneca fatentur recentem esse philosophie originem. Persius uero eam posteriori etate Romam cum pipere et palmis aduectam cecinit. At sapientia cepit cum homine, multisque etatibus precessit ethnicorum philosophiam.

Gradum inde Lactantius facit ad ipsos philosophos, ac precipua illorum documenta funditus euertit. Ab Epicuro autem, cuius celebrior ceteris erat disciplina, exorsus ostendit illum unicuique, quod ingenio magis congruebat, indulsisse, sibique inepte contradixisse, cum uoluptatem summum bonum esse contendebat. Dehinc auctor noster exponit qua ille ratione negauerit prouidentiam, et pluribus argumentis hunc expugnat errorem. Similibus rationum momentis  radicitus euellit aliam, quam ille a Leucippo et Democrito acceperat non minus absurdam opinionem, nimirum omnia fortuito atomorum concursu fieri, eique adulantem Lucretium adhuc insectatur. Denique falso falsius esse asserit, quod impius homo predicabat, mortales esse nostras animas.

Nec magis tolerandos esse censet Pythagoricos et Stoicos, qui docebant animas quidem insinuari in corpus, sed de uno migrare in aliud . Qui uero eas, inquit, immortales suspicabantur, sibi ipsis, tanquam in celum migraturis, cruentas manus intulerunt, uti Cleanthes, Chrysippus, Zenon, Empedocles, et Cato, quos Democritus, tametsi alia opinione duceretur, et Ambraciotes, lecto Platonis de anime immortalitate libro, imitati sunt. At que,  amabo te, maior quam horumce homicidarum deliratio, insania et furor?

In eos etiam, atque in Ciceronem in primis Lactantius inuehitur, qui docebant uitam esse malam, et mortem bonam, aut primum hominis bonum esse non nasci, et citius mori secundum . Non leui autem brachio hunc errorem concutit, ac recte concludit mortem ex uite preterite actibus aut bonam esse aut malam. Nec magis sapiebat Plato, qui Pythagore animarum transmigrationem, seque Euphorbum fuisse stulte predicantis, errorem amplexatus, gratias nature agebat, quod homo, quod masculus, quod Atheniensis, quod Socratis tempore uixerit. Nonne enim Alcibiades et Critias Platonem assidue  audierunt? At ille tamen hostis patrie fuit, hic tyrannus.

Non diffitetur tamen Lactantius Socratem aliis paulo esse cordatiorem philosophis, qui asseuerabant rerum naturam ingenio posse comprehendi . Nam hi proculdubio sceleratiores erant illis nimium curiosis hominibus, qui contra uetitum in edem ueste, aut Bone Dee, aut Cereris intrauerunt. Contendit tamen ille multa Socratis dogmata reprehensione esse dignissima, atque illud in primis effatum: Quod supra nos, nichil ad nos. Laudandus quidem est si hoc pronuntiato publicas ethnicorum religiones subuertere uoluit: sed in hoc, sicut Aegyptii, fuit superstitiosus, quod deierabat per canem et anserem, atque  ante mortem iusserit Aesculapio gallum, quem uouerat, pro se sacrari.

Ad Platonem uero quod attinet, quid, queso, magis pudori, fidei coniugali, humane societati, et iustitie repugnat, quam illius placitum, quo statuebat communia esse debere matrimonia? Sic enim humanam uitam ad belluarum similitudinem redegit . Numquid etiam sanus erat, qui cum uideret earumdem belluarum, seu marium, seu feminarum communia esse officia, inde intulit a nostris etiam mulieribus, arma tractanda, atque magistratum, et imperium suscipiendum? Quidni enim pari iure attribuit uiris et lanam et infantium gestationes?

Nonne etiam inter minores philosophos desipiebat Democritus, qui agros suos pascua fecit publica ? Nonne illo insanior is fuit qui patrimonium, in nummos redactum, proiecit in mare? Certe ea uterque, uti Tuditanus, spargere populo, aut egentibus potius largiri debebat. Nonne irridendus quoque Zeno, qui docebat paria esse peccata, et inter uitia et morbos ponebat misericordiam? Quid alteri philosopho facias, qui niuem asserebat esse nigram? Quid Xenophani, qui putauit lune globum duodeuiginti partibus esse terra maiorem, eamque ab aliis, quam huiusce terre hominibus inhabitari? Quid tandem facias Senece, qui dubitauit utrum in globo solis quidam incole essent populi?

A uero etiam eos Lactantius aberrare existimat, qui asseueranter affirmabant esse antipodas, et pendulos, ut ille loquitur, homines . Nam hi,  inquit, maiorem nobis admirationem mouere debuissent, quam horti pensiles ab omnibus tam multo sermone olim celebrati.

Ad philosophiam inde reuertitur, quam Cicero declarat fugere multitudinem, et a doctis tantum comparari . Non illa ergo, ait Lactantius, est sapientia, que hominibus sine ullo discrimine data, ab omnibus percipi potest. Stoici quidem contra Ciceronis sententiam seruis et mulieribus, Epicurus uero rudibus philosophandum, et Plato ciuitatem sapientibus componendam esse censuerunt. Sed nemo ex illis id perduxit ad exitum. Nam prius discenda est grammatica, rhetorica, geometria, musica, et astrologia. Atqui has scientias et artes discere nec mulieribus, nec rudibus concessum est. Quamobrem nulla mulier  preter Themisten, nullus seruus preter Phedonem, nemo barbarus preter Anacharsim coluere philosophiam. Plato autem et Diogenes, qui operam ei dederunt, non serui, quemadmodum nonnulli opinantur, fuerunt, sed illis euenit seruitus.

Contra uero omnes doctrinam celestem, in christiana religione traditam, facile consequuntur; atque illius, que sola sapientia est, seruatis decretis ex hominibus improbis et iniustis fiunt iusti et boni . Uno enim, quod gratis datur, lauacro omnis aboletur malitia, positoque uetere homine, nouus redditur.

Fatetur quidem Lactantius multa esse precepta philosophorum; sed tam parui, inquit, sunt momenti,  ut nullus idcirco illis obtemperet . Ibi autem Stoicos, qui sola uirtute beatam uitam effici, et Epicurum, qui sapientem etiam in tormentis beatum predicabant, plane refellit, tum quia non quelibet tormenta, sed ea tantum, que pro fide, iustitia, et Deo tolerantur, beatum efficiant; tum etiam quia solus Deus dare potest debitum uirtuti premium, uidelicet immortalitatem felicitatemque eternam. Philosophi igitur, qui hanc appetunt, nec ueram religionem tenent, uirtutis uim, et mercedem prorsus ignorant.

Hac porro uere religionis, unius summi Dei, et cultus ei debiti ignoratione iidem philosophi in maximos lapsi sunt errores . Inde finxerunt naturam esse omnium matrem, aut fortunam esse deam. Hinc Empedocles queritur angustas esse nostrorum  sensuum semitas. Inde Anaxagoras somniauit omnia tenebris circumfusa, Democritus ueritatem in puteo esse demersam, Academici nichil posse sciri. Sed Lactantius has omnes conuellit falsas opiniones, atque eam potissimum, qua fortunam deam omnibus dominari garriebant, illiusque defensorem Tullium plane confutat . At christiani, inquit, probe nouerunt nullam esse eiusmodi fortunam, sed spiritum prauum, hostem iustitie, omnium bonorum insidiatorem, qui ut hominem exerceat ad uirtutem, non statim a Deo detrusus est ad penam. Denique facta eorum, que in hoc libro dixerat, repetitione, atque exposito superiorum ac subsequentis libri argumento, huic finem imponit.



ARTICULUS Iu. Analysis libri quarti.


Miratur Lactantius, ac deplorat cecitatem hominum, qui relicto ueri Dei cultu, fictitios plures alios, eorumque simulacra uenerari ceperunt . Inde enimuero prodierunt iniustitia, impietas, dissidia, fraudes, scelera, caligo et tenebre. Septem tamen, sublata sapientia, de rebus naturalibus disputauerunt, qui per antonomasiam cognominati sunt sapientes. Sed paruus horum, ab aliis arrogantie et inscientie condemnatorum, numerus insipientiam ceterorum omnium redarguebat. Alii autem post eos philosophi frustra ubi quesierunt sapientiam, ubi non erat . Pythagoras enim et Plato illius et ueritatis indagande causa accesserunt ad Aegyptios, Magos  et Persas, minime uero ad Iudeos, apud quos solos illa remanserat. Arbitratur autem Lactantius illos inde diuina prouidentia auersos, ne scirent ueritatem, quam Deus constituerat, appropinquante ultimo tempore, per Ducem magnum patefacere. Quod quidem in hoc libro demonstrandum aggreditur, postquam ostenderit sapientiam non posse a religione diuelli.

Manifestum itaque prius id facit, quod iam in libro primo demonstrauerat, sapientiam non inueniri in multorum deorum cultu, sed in uera religione, qua unus dumtaxat Deus colitur, nec idcirco a sapientia separari potest . Plurium siquidem deorum cultus et rationi et nature aduersatur, quia sicut unius hominis unus pater, et unus dominus, ita et unus  tantum Deus est. Quin etiam sicut matrimonium uerum esse non potest, ubi una mulier multos uiros habet, sic nec religio uera est que multos deos ueneratur. Sapientia igitur iubet ut unum tantum Deum amemus, sicut patrem, et religio ut eum timeamus, tamquam Deum . Neutra itaque potest a se inuicem separari. Quamobrem philosophi, filiis abdicatis aut seruis fugitiuis similes, non accipient hereditatem celestis regni, quia uerum sapientie et indiuidue comitis eius religionis fontem Deum ignorauerunt. Neque respondeas hanc a Platone et Tullio agnitam. Non enim eum uni ueroque Deo cultum reddiderunt, qui debetur omnium soli patri, domino, rectori, ac uite et necis potestatem habenti.

Nobis autem hanc sapientiam et religionem patefecit  Deus uerus, de quo et operibus eius antequam auctor noster disputet, sacrorum prophetarum nostrorum, qui plura de illo prenuntiarunt, etatem breuiter explanandam esse censuit . Ex hac quippe narratione omnes facile intelligent primo illos grecis scriptoribus esse antiquiores: secundo uera esse, que de Christo uaticinati sunt, quandoquidem hec quomodo predixerant completa uidimus.

Quibus premissis, narrat Deum, antequam mundi opus adoriretur, genuisse spiritum, patria uirtute pollentem, quem filium suum et Deum appellauit . Ab omnibus autem siue profanis, siue sacris uatibus hanc generationem annuntiatam fuisse comprobat, ac nominatim Trismegisti, Sybille et Salomonis testimonio. Tametsi uero nomen filii Dei, qui  sua potestate ac prudentia mundum condidit, soli ipsi et Patri suo sit cognitum, ille nichilominus iehsu uocatur ab hominibus . uarias autem reddit rationes cur neutiquam propria, sed potestatis et regni nuncupatione cognominetur Christus, non uero Chrestus, quemadmodum ignari quidam dictitabant.

Ad hec uero, ille luculenter ostendit non primam tantum eternamque Christi generationem, sed secundam quoque, qua homo factus est, ab Hieremia semel et iterum renuntiari . Sed quia duplex illa generatio non minimas animis plerorumque hominum, ac quorumdam quoque christianorum obduxerat tenebras, priorem sic explicat: Filius Dei a suo Patre solo sine femine permixtione genitus fuit. Quo autem modo genitus sit, etiamsi nemo scire, aut enarrare  homo queat, ex sacris tamen litteris discimus eum Dei esse sermonem et rationem. Is uero spiritus est, quem Deus Pater ex Deo Deum, non tacite, sicut angelos, sed de ore suo uocalem, non utero, sed mente concepit et generauit. Quamobrem iure merito sermo et uerbum Dei dicitur, manetque in eternum. Quod quidem Auctor noster clarius enucleare conatur facta cum angelorum creatione et hominum uoce comparatione; ac prophetarum Dauidis, Salomonis, et Iohannis euangeliste uerbis stabilit ac confirmat. Quia uero ille uox et sapientia Dei est, Greci idcirco ipsum melius , quam Latini uerbum siue sermonem appellauere. Addit Lactantius hunc Zenoni et Trismegisto non fuisse penitus incognitum .

 Suprema porro Dei dispositione oportuit eum, appropinquante seculi termino, in terram, non in uirtute angeli , aut potestate celesti, sed in figura hominis et conditione mortali descendere, ut homines doceret iustitiam, et templum, id est, Ecclesiam Deo constitueret . Ut omnes autem facilius agnoscant in hac sola Ecclesia, seu religione, sapientiam inueniri, demonstraturum se esse pollicetur ea suum sortitum esse effectum oracula, quibus sacri prophete prenuntiauerunt fore ut Filius Dei nasceretur sicut homo, mirabilia faceret, cultum Dei per totam terram disseminaret, patibulo figeretur, et tertia die resurgeret.

Rem itaque a prima origine sic repetit. Maiores nostri principes Hebreorum, relictis propter sterilitatem  patriis sedibus, in Aegyptum migrauerunt. Sed quia intolerabili seruitutis iugo premebantur, inde, duce Moyse, post annos 430, educti, cum eo transierunt per diuisos mirabiliter Rubri maris fluctus. Cum uastissimas dehinc solitudines peragrarint, miraculis ab eodem Moyse patratis minime commoti, profanos susceperunt Aegyptiorum ritus. Quamobrem grauissimas tam ingrati animi, tantorumque scelerum dederunt penas, missique sunt sub legis Mosaice iugum. Postea uero cum in quadam Syrie parte consedissent, hec terra Iudea, et ipsi Iudei appellati sunt. Ibi sub iudicibus ac deinde regibus constituti, ob peccata, et susceptas prauas religiones uexati sunt bellis, et uariis seruitutis generibus, quarum ultima Babylone contigit. Exinde  tetrarchas habuerunt usque ad Herodem, et quintum decimum Tiberii imperatoris annum, quo Christum crucis affecerunt supplicio.

Itaque posteaquam Iudei ita ad impios deorum cultus desciuissent, ac sibi a Deo missos, qui ad meliorem frugem hortabantur, sacros prophetas spreuissent occidissentque, tum Deus, quemadmodum Hieremias, Esdras, Helias, Malachias, Dauid, Isaias predixerant, Filium suum, opificem rerum, et suum consiliatorem misit, ut sanctam religionem transferret ad gentes . At is tamen Dei Filius, ut liberam iisdem Iudeis Deum sequendi faceret potestatem, ex eorum gente uirginem elegit, eiusque se insinuauit utero, quemadmodum a Salomone, Isaia, Dauide et Daniele longe antea prenuntiatum  fuerat . Iure igitur merito illos Auctor noster propterea coarguit, quod alium Messiam expectent Christum quippe uerum esse Messiam, ex hac uirgine natum, et uerum hominem factum, aliis adhuc Danielis, Dauidis, et Isaie uerbis plane conuincit. Preterea hunc prima generatione ab eterno Patre sine matris, sicuti secunda sine patris officio a matre sua ortum esse uerum Deum et hominem, non modo facta eius comprobarunt, sed citata etiam a Lactantio Isaie, Hieremie, Dauidis, Moysisque uerba, imo etiam Apollinis Milesii, tametsi iste de illius diuinitate obscurius loquatur .

Planum dehinc ille facit eosdem prophetas oraculis suis premonstrasse fore ut Christus ex Dauidis  familia nasceretur. Nam hoc significant Isaie et Nathan uerba, que Iudei prepostere ad Salomonem detorquere moliti sunt. Nec minori euidentia docet sacerdotium eiusdem Christi in fundata ab illo Ecclesia predictum fuisse diuinis Dauidis, et auctoris primi Regum libri, ac Zacarie oraculis; que Iudei de Iosue aut sacerdote Iesu, filio Iosedech, explicare frustra conabantur .

Ad precantata ab iisdem sacris uatibus miracula Christi inde delabitur, postquam demonstrauit ab illis pariter prenuntiatam uocem in eius baptismate auditam . Eo quippe lauacro ablutus, innumeris miraculis, que ab Apolline portentifice uirtutes appellantur, paralyticos, claudos, cecos, mutos, surdos, leprosos et quolibet morborum genere afflictos,  non manu aut medicamentis, sed solo uerbo sanauit pluresque mortuos reuocauit ad uitam. Ad hec uero, quinque millia hominum quinque panibus et duobus piscibus in deserto saturauit, sedauit tempestates, et super mare siccis ambulauit pedibus. Ostendit autem Lactantius hec antea annuntiata fuisse, aut prophetarum nostrorum uaticiniis, aut Sibyllarum carminibus, quorum auctoritatem eleuare gentiles tum perperam moliebantur.

At plurimi his longe iniquiores obiectabant hominem infami mortis supplicio interemptum, ab aliis hominibus sine insania coli non posse . uerum preterquam quod nemo credidisset Christum esse Deum, aut diuino honore dignum, si felicissimam in hoc mundo uitam uixisset; mortis certe illius  genus, magna et diuina uirtute susceptum, pluribus ante seculis Dauid et Salomon uaticinati fuerant. Iudei uero ira et inuidia obcecati, ideo cruci illum suffixerunt, quod nescirent duos fore eius in hunc mundum aduentus, quorum prior sicut Dauid, Isaias, et Sibylla predixerant, non sine dedecore et ignominia esse debuit.

Urgebant tamen Iudei Christum hominem fuisse impium; quippe qui abrogauit Moysis legem, suille carnis interdictum ac circumcisionem . Sed nequidquam, ait Lactantius. Nam sicut Micheas, Sibylla, et ipsemet Moyses, ita Isaias; idemque Moyses, et iehsu Naue Christi typus, precinerant ferendam esse nouam legem, qua uetus, ac circumcisio  tolleretur. Quid uero, quod illa circumcisio Iudaica prenotabat annuntiatam a prophetis sanctam cordis et spiritus circumcisionem, quemadmodum suille carnis interdictio demonstrabat a peccatis, et fedis actibus esse abstinendum?

Preterea Christus Iude proditionem ac necem suam predixerat, nec anticipato tempore, Pilatus illum falso accusatum tradidit Iudeis . Ab his autem, quemadmodum Isaias, Sibylle et Dauid prenuntiauerant, flagellis cesus, deformatus sputis, felle et aceto potatus, tamquam agnus obmutuit, et ductus ad uictimam lignoque crucis suspensus, ultro mortem obiit Gauiana crudeliorem, et, que nulla eloquentie ui satis deplorari potest. Porro autem illam Christi mortem, et que postea contigerunt ab  Esdra, Isaia, Dauide, Hieremia, Moyse, Amos, et Sibylla scriptis prius tradita legimus .

Nec minus perspicue sacri prophete nostri dudum antea enuntiauerunt Christum tertia post mortem die ad uitam reuocandum. Ex his autem auctor noster citat Dauidem, Oseam, ac Sibyllam . Tum ille narrat quomodo Christus rediuiuus in Galileam profectus sit, ubi non Iudeis, ne eos in penitentiam adduceret, sed discipulis suis uidendum se prebuit, eisque patefecit sacre Scripture arcana, que huc usque a nemine poterant perspici. Sacra autem hec Scriptura uetus Testamentum uocatur, a Nouo minime distinctum. Illius quippe hoc adimpletio est, et in utroque idem testator Christus, qui morte sua Christianos, reiectis Iudeis, fecit, Hieremia  teste, eterni regni heredes.

Tandem ille quadragesimo post mortem die in celum, uti antea scripserat Daniel, conscendit . Discipuli uero illius per totum mundum postea dispersi, magna peneque innumerabilia miracula fecerunt, posueruntque Ecclesie fundamenta. Ex his Petrus et Paulus Rome predicantes, a Nerone occisi sunt. Extat autem, ait Lactantius, ea Petri predicatio, que Iudaice gentis ruinam, uespasiano imperante, futuram prenotauit.

Contra tamen christiane religionis hostes instabant fieri non posse, ut quid unquam de natura immortali decedat, Deoque indignum, ut qui homines docturus erat, fieret homo, infirmitatibus carnis nostre et morti subiectus . Nonne enim Christus  homines maiori et efficaciori auctoritate docuisset, si uenisset ut Deus?

Nequaquam, ait Lactantius. Doctor enim et preceptor debet tradita a se morum uiteque precepta non uerbo tantum docere, sed implere etiam exemplo . Quod sane post mundum conditum solus Christus, utpote Deus et homo, exsecutus est. Terrenus namque doctor summam doctrinam et uirtutem capere non potest, nisi ab aliis doceatur . Celestis uero magister, nisi homo, non potest hominibus preire exemplo, ac quid agendum sit premonstrare. Debuit ergo Christus ex uirgine nasci, et simul homo esse et Deus; ut inter Deum et homines mediator siue, ut aiunt Greci, constitutus, Ecclesiam  conderet, doceret homines, eosque ad immortalitatem perduceret .

Cur autem cruci affixus mori uoluerit, duplicem Lactantius profert rationem . Primo quia hoc necis illius genus a prophetis fuerat prenuntiatum. Secundo, sicut edita a Christo miracula, que auctor noster singulatim enarrat, ita etiam aceti potus, spinea corona, et alia que pertulit tormenta, magnum aliquid significabant. Denique tot tantisque cruciatibus, tamque crudeli morte, homines et patientiam docuit, et mortis contemptum.

At, inquiebant, cur supplicio crucis potius, quam alia honestiori morte uitam finire maluit? Respondet Lactantius, ut infirmis et humilibus opem ferret; ut preberet omnibus exemplum; ut corpus eius integrum,  et ad resurgendum habile seruaretur; ut mors eius omnibus innotesceret; ut ostenderet ex omni terrarum orbe congregandum sub alas suas populum, qui signum crucis erat suscepturus. Adiecit ille figuram mortis Christi fuisse agnum, qui a Iudeis ex Aegypto exeuntibus immolatus est.

Ostendit deinde miram esse potentiam signi crucis, quo quidem, ac Christi nomine demones expelluntur, nec consulti possunt dare responsa . Neque dicendum id ab iis non metu, sed odio fieri. Christianos quippe, hoc crucis signo munitos, potius punire quam fugere deberent. Ad hec uero, si demones, qui gentilium dii reuera erant, christianis, crucis signum preferentibus, nocere non possint, et ab iis uincantur, uera profecto et uictrix est christiana  religio. At hosce demones eosdem esse, ac ethnicorum deos, uariis Lactantius probat argumentis, atque eo potissimum, quod illi necromantie artibus euocati, de se, et de Deo respondebant quidem, sed non aliunde, quam ab inferis, ubi Christus biduo tantum fuit.

Trismegistus autem plura locutus est de illo, et Deo Patre eius, quem agnoscere, et cui seruire omnino tenemur . Atque inde religio, id est, a pietatis uinculo, quo religati sumus, non a religendo, uti opinabatur Cicero, nomen sortita est. At sicut religio ueri Dei, sic superstitio, que a uoce superstes nomenclationem habet, falsorum deorum impius est cultus.

Post hec docet Lactantius Christum, Dei Filium,  unum et eiusdem cum summo Patre suo substantie esse Deum . Ab illo siquidem tamquam a fonte riuus, et radius a sole procedit, nec potest ab eo separari. Quod quidem quibusdam exemplis explicatum, duplici confirmat Isaie testimonio. Ex quibus concludit summum Patrem Deum cum Filio colendum.

ueram autem hanc doctrinam non solum infensissimi christiane religionis inimici gentiles atque Iudei impugnabant; sed heretici quoque, uti predictum fuerat, labefactare nitebantur . Quidam etenim ex his, qui lubrica fide, erroribusque suis fecerunt ecclesiastice unitatis dissidium, augendis opibus et honori studebant, maximumque affectabant sacerdotium; uel credebant aut esse incongruum,  aut fieri neutiquam posse; ut Deus carne humana indueretur, uel falsorum tandem prophetarum uaticinatione decepti sunt. Singulos autem heresum auctores, ut ab iis diligentius caueamus, nominibus suis Lactantius appellat, palamque facit que uera sit catholica Ecclesia. Spondet denique se contra omnes hereticos peculiari in opere disputaturum, nobisque huius et sequentis libri argumentum proponit.



ARTICULUS u. Analysis libri quinti.

In huius libri prologo Lactantius declarat nullum sibi esse dubium, quin homines inepte religiosi, uix  lecto fortasse eius aliorumque principio, illos statim proiiciant et exsecrentur, . Ab his tamen humanitatis iure postulat, ut eos prius legant, quam condemnent. Sed fatetur se hoc ab illis non impetraturum, qui christianos, inaudita causa, quibuslibet suppliciis excarnificatos trucidabant. Sperat tamen se non omnem prorsus operam perditurum. Nutantes enimuero christianos confirmabit, aut saltem gaudebit se in ueritatis luce uersari. Neque etiam omnino desperandum fore ominatur, ut orationis dulcedo et suauitas mentes sanas ad ipsum audiendum alliciat. Ethnici siquidem sacris nostris scriptoribus ob rudem impolitumque loquendi modum non crediderunt. Sapientia itaque et christiane religionis ueritas idoneis preconibus cum indigeat, nec qui hactenus ad  eam tuendam, uti Minucius Felix, Tertullianus, et Cyprianus se contulere, eius suffecerint defensioni, plures idcirco ausi sunt contra ignotam sibi ueritatem scribere.

Duos autem ex illis eosque sibi notissimos ac ceuos memorat, quorum alter philosophi officium professus, disputationes suas corruptissimis moribus destruxit . Tribus uero in libris, quos contra religionem christianam euomuit, tam in propugnando deorum cultu, quam in nostra religione impugnanda, uanus apparuit, ineptus, et ridiculus. Alter autem e numero iudicum, atque in primis faciende persecutionis auctor, duos composuit libellos, greco nomine inscriptos, quibus nisus est demonstrare sacram Scripturam sibi esse contrariam; Paulum et  Petrum aliosque Christi discipulos fuisse piscatores, rudes, indoctos, et fallaciarum disseminatores; Christum a Iudeis fugatum, ac collecta nongentorum hominum manu, furta fecisse et latrocinia; ab Apollonio uel paria uel maiora, quam ab illo, edita miracula; ac tandem hunc Apollonium qui diuinitatem sibi non arrogauit, Christo fuisse modestiorem . Sed his omnibus tam inuicte quam breuiter infirmatis funditusque euersis, nos auctor noster admonet se impiis sacrilegorum horumce Scriptorum diuulgatis commentationibus stimulatum, manum his admouisse libris conscribendis, in quibus christiane religionis ueritatem plenius et uberius, quam Tertullianus in Apologetico, ac Cyprianus in sua ad Demetrianum oratione, tuebitur et demonstrabit .  Suo autem si hortatu et exemplo premonstratam uiam docti homines inierint, non dubitat, quin breui tempore praue religiones euanescant, solaque supersit christiana religio.

Finita hac prefatione, uenit ad propositam de iustitia disputationem . Summa uero, inquit ille, uirtus aut uirtutis fons est hec iustitia, quam pete et philosophi frustra quesitam finxerunt e terris migrasse in celum. Saturno siquidem regnante, cultus ueri Dei, pax summa, et temperantia ubique regnabant. At Iupiter postquam regnum eidem Saturno patri suo eripuit, terrore insolentissime potestatis homines a Deo abduxit, ut ipsum adorarent . Tum uero sublatus est ueri Dei cultus, et ignorantia,  cecitas, error, uitium, auaritia, idololatria, malaque omnia postea ita inundauerunt, ut nullum amplius exstiterit iustitie uestigium. uerum Deus indulgentissimus suum, ultimo appropinquante tempore, misit nuntium, qui hancce iustitiam, que ipsa Dei unici pia et religiosa cultora est, ad nos tandem reduxit .

Cur ergo, inquies, illam non omnibus pariter dedit? Quamuis Lactantius huic questioni iam fecisset satis, rursus tamen respondet Deum non exclusisse penitus mala, eaque permisisse, ut uirtus suum, sine quo constare nequit, aduersarium haberet, ac christianorum fides et constantia exerceretur. Falluntur ergo, qui putabant a mundo abesse iustitiam. Ante eorum enim oculos erat, et ab omnibus facile suscipi potest,  si uerum Deum colere et precepta illius implere uoluerint. Si rite enim obseruarentur, nulla plane forent bella, nulle dissensiones, insidie, fraudes, rapine, nulla stupra, adulteria, aliaque crimina; nullus esset extra generandi cupiditatem concubitus, ac per totum terrarum orbem mansuetudo, pietas, pax, innocentia, equitas, temperantia, fides uigerent. Uniuersa siquidem mala impius deorum cultus secum inuexit .

Nulla igitur apud falsorum deorum cultores poterat esse iustitia, quippe qui innocentes christianos, atque ut ipsi fatebantur, iustorum imitatores, quibuscumque horrendis suppliciis uexando, et occidendo, belluas feritate superabant . Tantam autem crudelitatem, tantumque odium pepererat ueritas,  christianorumque pietas, et sanctimonia, quibus solent malorum hominum scelera argui et condemnari. Tam pii enimuero erant christiani, quam impii gentiles, uti auctor noster longa scelerum et criminum, in quibus hi quotidie uolutabantur, enumeratione, atque Senece et Lucilii testimonio conuincit. Quid uero, quod Aenee exemplo ostendit tum etiam eos esse maxime impios, cum uellent pii omnibus uideri .

Pro impietatis itaque merito grauioribus sepe uexabantur malis, que illi fortune perperam tribuebant. Offenso etenim uero Deo, penas hi aliique, qui apud illos religiosi et natura boni uidebantur, iure meritissimo soluerunt. Iouem namque colebant, et uenerem, aliosque deos detestandis infames sceleribus.  Que quidem omnia ut eorum cultores possent impune imitari, in theatris representare non erubescebant.

Itaque ea fuit illorum impietas, et crudelitas, ut immanissimam, dictuque plane horrendam, quam Lactantius graphice depingit, in christianos commouerint persecutionem . Quin etiam sceleratissimi homines sacrilegas et a Domitio collectas leges condiderunt; ut scirent omnes quibus penis christianos multari oporteret. Sed hos imitari debebant ethnici, si sapientes fuissent, si uero stulti, illos spernere et irridere, uel suam illis relinquere stultitiam . Quis enimuero, nisi stultissimus,  stulto inuideat? At iidem ethnici cum in christianos tam crudeliter seuiunt, fatentur quidem illos non esse stultos, sed metuunt ne, inualescente in dies illorum iustitia, ipsi cum diis suis narinosis deserantur. Et certe christianorum numerus nec tormentis, nec morte imminutus, semper crescebat . Quis autem non uirorum tantum, sed mulierum etiam et puerorum inuictam ubique gentium in immanissimis et horrendis suppliciis patientiam, auctumque semper eorum numerum considerando, confestim non intelligebat et illos minime stultos, et ueram esse eorum religionem?

Nec sibi obiici Lactantius patitur quosdam cessisse suppliciis. Data enimuero sibi facultate, et Ecclesiis pace, ad christianam professionem protinus rediere,  et acta peccati penitentia, firmior facta est eorum fides. Nostri porro martyres illatam sibi immanissimis cruciatibus mortem cum facillime uitare possent, eam longe gloriosius, quam Mutius et Regulus, sponte sua oppetierunt. In iss itaque martyribus uera, que ab Horatio et Seneca laudatur, uirtus et sapientia, quemadmodum mera, ut canunt Sibylle, in gentililibus, fictitios deos colentibus, impietas et stultitia fuit.

Cur uero christianos tametsi sapientes, ab ethnicis stulti dicerentur, hanc Lactantius reddit rationem, quia iustitia quamdam pre se fert stultitie speciem . Sed antequam id ille Carneadis Academici, ab Cicerone et Lucilio plurimum laudati, duplici pro iustitia, et contra iustitiam oratione ostendat, manifestum  nobis utique facit duas iustitie esse partes pietatem et equitatem. Pietas autem est Dei cognitio et cultus. Aequitas uero seu equabilitas, omnes homines equos et pares facit. Atqui ethnici Deum uerum neque cognoscunt neque uenerantur. Apud ipsos quoque erant pauperes et diuites, ac diuerse omnino hominum conditiones, sicut et diuersi honorum dignitatumque gradus. Nulla igitur apud illos fuit pietas et equitas, ac proinde nulla iustitia. Omnes uero christiani uerum Deum colunt, ac quamuis corporum conditione diuersi, spiritu nichilominus, et sincera animi demissione, seu humilitate, rerumque humanarum contemptu, opum atque utilitatum communicatione, pares erant et equales . Tum deinde orationis a Carneade contra iustitiam, quam philosophi  nec inuenire nec defendere potuerunt, habite hanc summam exhibet . In ea Carneades iustitiam in ciuilem et naturalem diuisit. Utramque uero subuertere eo conatus est, quod ciuilis sit quidem sapientia, sed iustitia non sit, naturalis autem sit iustitia, sed non sapientia. Plurima enim, inquiebat ille, que sapienter acta uidebantur, iniusta plane crant, uti patet exemplo hominis, qui uel uenalis domus celat uitia, uel ut uite sue consulat, tabulam alteri secum naufragium facienti, uel equum alteri secum in communi certamine ab hostibus uulnerato cripit. uerum tota hec Carneadis oratio, cui doctiores ethnici respondere non poterant, ab auctore nostro firmis rationibus, dataque uera  sapientie et stultitie definitione confutatur, penitusque destruitur .

Altera Carneades pro iustitia oratione probare nititur ideo eam ab hominibus coli, et comparari, quia honor est debita uirtuti merces . Sed hanc quoque orationem refellit Lactantius, quia Academicus ille homo sibi absurde contradixit, nec compertum habuit quod sit uirtutis premium. Ab solo siquidem illud dari potest Deo uero, qui uoluit uirtutem sub stultitie specie esse celatam. Nec minus clare auctor noster ostendit ab ethnicis dementibus christianos in stultorum numero propterea censeri, quod torqueri et interfici mallent, quam tribus digitis thura falsis diis incendere.

Inexpiabilis autem facinoris reos esse probat, qui  huiuscemodi diis, siue potius demonibus, quorum nec originem nec nomen nouerant, impie seruientes, Deum uerum ab aliis coli non patiuntur . Prius siquidem quam christianis uim inferrent, probare utique debebant, qui qualesue sint eorum dii, quo cultu honorandi, et utrum illorum prouidentia mundus regatur. Religio enim cogi, inquit, non potest: non ui et armis, non scelere et seuitia, non cruciatibus et cede, sed inuictis rationum momentis, patientia et spontanea morte defendi persuaderique debet. uoluntaria autem idcirco est, quia Deus nec amat nisi amantem, nec audit, nisi ex animo precantem. Atqui ethnicorum religio tota est in ritibus externis, quibus falsos deos, christianorum uero tota in animo, quo uerum Deum adorant ac precantur.

 Qui ergo deos non colit nullam illis facit iniuriam, aut si quam faciat, hec ab ipsismet diis, non uero ab aliis propulsanda erat . Neque etiam christianos ad sacrificia illis facienda cogere ulli licebat. Exsecratio namque est, non sacrificium, quod ab inuito extorquetur: nec illud aut uolentibus diis, aut christianis nolentibus prodesse poterat.

At obiiciebant ethnici puniendos esse, qui religionem euertunt. Sed christiani, reponit Lactantius, eam minus destruebant, quam Aegyptii, qui bestias et dictu pudenda uenerabantur; quam alii ethnici, qui deos suos in templis adorabant, et deridebant in theatris: quam philosophi, qui docebant aut nullos esse deos, aut omnia sua sponte uel fortuitu fieri:  quam alii tandem, qui uenditabant deos de terrenis rebus nullam habere curam, nec unquam ira aut gratia commoueri, nec ab ullo homine timendos. uerum insani reuera gentiles, et furore a demonibus inspirato excecati christianos, fictis diis sacrificare recusantes, quibuslibet atrocissimis suppliciis enecabant .

uerum hi ab iisdem christianis sciscitabantur cur illorum Deus patiatur suos cultores non solum cruciari, sed pauperes esse, miseros et inhonoratos . Sed huic questioni facile respondet Lactantius. Proposita etenim patientie, quam uirtutem maximam esse negare nemo potest, definitione, euidentissime ostendit hec a Deo permitti; quia non ad  fragilia corporis, sed ad perpetua animi bona respiciendum est. Deinde Deus sinit christianos his aduersis tentari, ne rebus prosperis corrumpantur, ut illorum probet fidem ac deuotionem, ut eorum numerus augeatur, et plurimi relicto tandem deorum cultu, illorum sequantur exemplum. Neque tamen tyranni, qui in illos tanta inhumanitate seuiebant, id ferent impune, sed in extremo iudicio punientur. Recte ergo hinc concludit dandam ab omnibus hominibus iustitie, patientie, aliisque uirtutibus operam; ut finito huius uite decursu, eternam mercedem accipiant.



ARTICULUS uI. Analysis libri sexti.

Docet in hoc libro Lactantius quo ritu, quoue sacrificio  Deum coli oporteat, ac quis sit uerus in quo summa rerum consistit, Dei cultus . Nullus autem, inquit, alius hic est, nisi innocentia, quam solam Deus ab homine desiderat. Tota itaque uia ethnicos errasse demonstrat, qui deos suos hostiis, sacrificiis, libationibus, aliisque externis ritibus, tamquam iis indigerent, colendos censebant . uerus etenim Dei cultus est, quo mens colentis se ipsam illi immaculatam hostiam sistit. Quomodo autem id prestandum sit, deinceps a se auctor noster dicit esse patefaciendum, ut ad iustitiam, qua, teste Cicerone, nichil melius, homines erudiantur. Primo autem docet duas esse humane uite uias, quarum una uirtutis est, et ducit ad celum; altera uitiorum, et ad inferos deprimit . Nobis autem enucleate  explicat quam incogniti philosophis, petisque fuerint utriusque uie exitus, quantumque illi in utraque explicanda a christianis dissideant. Dehinc ostendit tam planam, facilem et iucundam esse uitiorum uiam, quam uirtutum iter difficile, spinosum et asperum; sed finem illius sempiternam esse penam, et huius beatam immortalitatem . Nam hec eterna felicitas maximis tantum laboribus, in hac uita constanter toleratis, conceditur. Quapropter Deus uoluit communem hominibus esse aduersarium, qui eis omni dolo et arte insidietur, coneturque illos ad peccatum allicere atque auocare a recta uirtutum semita.

Ad singulas autem uirtutes exponendas priusquam ille ueniat, reiicit ac refellit datas a peta Lucilio uirtutis  descriptiones, ex quibus Cicero uiuendi officia, suis in libris explicata, traxerat . Planum dehinc facit uirtutem precise positam non esse, uti putabant, in boni et mali scientia, uel in augenda re familiari, uel opibus querendis, uel pretio diuitiis persoluendo; aut bonorum malorumue defensione, aut commodis patrie parandis. Lucilium porro aliosque in tradendis uirtutis definitionibus ideo deceptos esse colligit; quia cum nemo, nisi a Deo cruditus, que uera sit uirtus, scire queat, hi umbram tantum et imagines eius consectati sunt . Huc accedit, quod falsa uirtutis et sapientie specie delusi, non animaduerterunt uarios uitiorum et inferni tramites, quibus diabolus homines pro sua cuiusque  animi propensione ad perniciem inducit ac pertrahit. Neque etiam magis compertum ipsis fuit unicam esse uirtutis et ueritatis semitam, cultum uidelicet ueri Dei, quo solo in salutis portum penetrare possumus.

Tum docet Lactantius suscipiendam esse Dei legem, mirum in modum a Cicerone laudatam, sed cuius ille nunquam agnouit precepta . Illorum primum, caputque est Deum nosse, colere, eique obtemperare soli. Quamobrem illius ignoratio summum est malum. Ius uero ciuile, aliasque peculiares gentium leges utilitas inuenit . Qui eas igitur diuine legis ignarus sequitur, is iustus fieri non potest. Quorum etiam, uti Cimonis, quecumque uirtutes, naturali ingenio, et sine cognitione ueri Dei comparate  uidentur, horum superuacua sunt et inania bona opera, ac similia humano corpori capite carenti. uera itaque pietate caret quisquis Deum non agnouit, omnesque eius, que bone apparent, actiones in mortifera et tenebrarum uia inueniuntur. Qui autem Deum agnoscit, et uiuit iniuste, hic tamquam animal quoddam uitiosum, ac debile est, sed potest sanari. Ut perfecte autem sanus homo iuste uiuat, huic cognitio Dei, sicut corpori caput, et uirtutes, ut eidem corpori membra plane necessaria sunt. Primum ergo iustitie officium, in quo salus hominis et summa rerum uersatur, est uerum Deum agnoscere, et illum debito cultu prosequi, semper ei parere, deuotissime seruire, et in illo promerendo omnem collocare operam.

 Sicut autem primum iustitie officium est coniungi cum Deo, et hoc uocatur religio: ita secundum est cum homine consociari, et illud appellatur misericordia uel humanitas . Propria uero iustorum hec uirtus continet uite communis societatem. Deus enim homines ideo inermes creauit, instruxitque sapientia, ut sese inuicem diligant, ac mutuis officiis tueantur. Quocirca tollende sunt, uti Deus iubet, inimicitie, et aliis semper benefaciendum. Plautum itaque et Ciceronem recte Lactantius castigat, qui opem negabant egentibus ferendam, et alios refellit misericordie osores, qui nolebant hominem alteri etiam mox perituro succurrere . Cicero tamen postmodum penitentia quasi actus, confessus est idoneis hominibus indigentibus  de re familiari aliquid impertiendum. Sed hunc confutat Lactantius, quia idoneorum nomine homines intelligit, qui possint gratiam referre. Fatetur quidem melius esse largiri tribulibus suis, sed contendit uerum misericordie et largitionis officium esse egentes et inutiles alere, aliisque in necessitate opitulari, sed sine ulla spe aut humane glorie aucupande, aut fenoris ullius recipiendi. Bene enimuero alteri facientes, mercedem a solo Deo exspectare debent.

Dehinc auctor noster contra eumdem Ciceronem disputat de hospitalitate, de redemptione captiuorum, de pupillorum, uiduarum et aliorum auxilio destitutorum defensione, de cura egrorum ac de peregrinorum  et pauperum sepultura: quod quidem ultimum misericordie officium ab ethnicis pretermissum fuerat .

Tum uariis ille rationibus ethnicos redarguit, qui obiiciebant his pietatis et misericordie officiis una die exhauriri unius hominis patrimonium. uariis siquidem rationibus euincit non timendam huiusmodi paupertatem, atque ea saltem, que superfluunt, eroganda.

Magnam autem docet esse mercedem misericordie, ob quam Deus homini pollicetur, si tamen non peccandi deinceps propositum adsit, omnia se peccata remissurum . Neque ulli fas est animum pretexere nullius peccati conscium. Nam preterquam quod is inde maiorem iustitie operam  impendere deberet, nullus profecto est ab omni prorsus cuiuslibet peccati labe uacuus et purus. In sola porro iustitia, qua qui eget, pauper est, collocande diuitie. Et uero si ethnici in fabricandis exornandisque deorum simulacris opes consumunt, quanto equius est illas hominibus egenis, qui uiua ac spirantia sunt Dei simulacra, liberaliter impertiri.

Post hec Lactantius insectatur impugnatque Stoicos, qui misericordiam, omnesque alios animi affectus ab homine tollendos esse opinabantur . Perspicue autem ostendit singulos mutis animalibus singulis, et uniuersos homini a natura insitos esse, hancque Stoicorum opinionem recidere in errorem Peripateticorum qui uitia, quoniam, uti inquiebant, tolli non possunt, medietate temperanda esse  somniauerant . Nam contendit ille nec immerito fugienda uitia etiam mediocria. Ad hec uero, in maximis quemadmodum in minimis affectibus potest esse uitium et uirtus. Preterea nec morbus, nec uitium est ira, libidine et cupiditate moueri, sed esse iracundum, libidinosum et cupidum.  Quin etiam metus aliquando summa fortitudo est. Nonne enim Dei timor inuictos in horrendis crudelissimisque cruciatibus ac ipsa morte facit. Non euellendus ergo timor, ut stoici, neque moderandus, sicut Peripatetici arbitrabantur, sed in ueram uiam dirigendus. Similiter cupiditas uitium non est, si non terrena, sed celestia concupiscamus. Stoicos itaque rursus refellit, qui hec non cupiditate, sed uoluntate fieri, et homines, ad immobilem mentis stuporem  siue deduci posse garriebant. Nam uis et ratio animi est in motu, ac sicut cogitatio est mentis agitatio, ac uita actuosa, ita mors est quieta. Sed illorum error inde ortus erat, quod ignorauerint prescriptos uirtutis limites. Non uirtus quippe est mortem more philosophorum quorumdam contemnere, sed eam constanter sustinere, cum aliqui ad Deum relinquendum, aut ueram fidem prodendam, adigere nos uolunt. Ciceronis autem ac Senece testimonio id Lactantius asserit et corroborat.

Redit inde ad explicanda alia Dei precepta, quibus prohibetur, ne quis fragilem boni operis gloriam captet, uel mentiatur, uel accipiat credite pecunie usuram, aut aliquod a paupere munus, aut maledicenti  nisi benedicendo respondeat; aut culpa sua alium hominem faciat sibi inimicum, aut iniuriam ulli faciat, aut illatam ferat impatienter . Ibi autem Cicero recte corripitur, qui decernit penas ab eo, qui nos lacessiuit, posse merito iure reposci. Qui enim penas a ledente repetit, iam uictus est. Ad hec uero Deus prohibet, ne sol super iram nostram occidat. Nec immerito Cicero Cesarem in hoc potissimum laudat, quod nichil nisi iniuriarum soleret obliuisci.

In Peripateticos ibi auctor noster adhuc recidit, eosque propterea inscitie condemnat, quia docebant iram esse uirtutis fomitem, qua fortius aduersus hostes dimicetur . Ira enimuero, cupiditas, et libido, unde ficte a petis tres furie, hominem in omnia peccata precipitem agunt; nisi earum limites  a Deo constituti recte seruentur. At sicuti gentiles eos pretergressi sunt, sic qui intra illos se continet is patiens est, fortis et iustus.

Gradum inde facit ad quinque corporeorum sensuum uoluptates, que cerceri debent, aut quemadmodum animi affectus, ad rectam rationem reuocari . In belluis autem unam tantummodo, que ad generandum pertinet, esse arbitratur; infinitas uero in homine sed uirtute comprimendas. Una ex iis est oculorum, quam nonnulli philosophi iure merito proscribunt, nisi publica probarent spectacula, iisque delectarentur. Ludos uero circenses, ac nominatim spectacula gladiatorum uetita esse docet generali Dei lege, qua quodlibet homicidium facere, aut uidere, aut filios recenter natos exponere omnibus  omnino interdicitur. Nec minori seueritate improbat comedias, tragedias, uenationes Saturno dicatas, scenicos ludos Libero, memoratos circenses Neptuno consecratos, ceterasque eiuscemodi ludorum celebrationes.

Neque etiam minus, inquit, uitiosa est aurium uoluptas, que ex suauitate uocis, sermonis et cantus maxime in scena et theatro percipitur . Eam sane ob causam uoluit Deus diuinas scripturas simplici sermone conscribi. Si cui autem homini uoluptati sint cantus et carmina, huic, ait Lactantius laudes Dei canere et audire debet esse iucundum.

Gustatus autem et odoratus oblectamenta similiter cauenda sunt . Turpe siquidem bono sapientique uiro est, si uentri et gule seruiat, aut floribus  incedat coronatus. uoluptatum preterea illecebre arma diabolo subministrant, quibus titillat animas, earumque uirtutem expugnare conatur.

Fatetur quidem Lactantius uoluptatem tactus esse totius corporis sensum: sed de sola libidine disserit . Quamuis autem hec in hominibus longe maior et ardentior, quam in ceteris animantibus sit; eam tamen diabolus uariis modis, ac maxime lupanaribus, palam et impune constitutis, acuit et inflammat. Contra eius itaque impetus maxima uirtute armari debemus. At si quis eius affectus frenare non possit, illam intra legitimi thori contineat prescriptum. Nulli enim uiro plures mulieres, neque ulli mulieri  plures uiros ullo plane modo simul habere licet. Ab utroque autem coniuge seruanda est coniugii fides, ac nefas omnibus legitima illius uoluptate uti, nisi suscipiende sobolis causa. uitandum itaque non tantum omne adulterium, sed praua cogitatio, ita ut nullus alienam mulierem uidendo, illam animo concupiscat. Neque obiiciendum difficile esse frenos iniicere uoluptati. Plurimi etenim, ait auctor noster, beatam et incorruptam corporis integritatem retinuerunt. At hoc continentie genus, quod Deus non precipit, sed dumtaxat consulit, est uirtutis tamquam consummatio, qua homo ipsi Deo fit similis.

Si quis porro libidine, cupiditate, aut alio quouis modo peccauerit, non desperanda peccati uenia, quam Deus sincere uereque penitenti concedit. Nec est sane quod quis sibi de peccato occulto blandiatur.  Nam nichil, uti ibi Lactantius uariis Senece Ciceronisque uerbis confirmat, est Deo absconditum. Omni itaque peccati labe expurganda est conscientia, illique soli aperienda, qui eam sanare potest .

Quisquis autem uirtute omni preditus, Dei preceptis paret et obedit, hic uerus illius cultor est, ac uere illi sacrificat. Non enim Deus uerbenas, fibras, cespitem, ebur, aut ullum texture ac picture opus, non immolationes, et sanguinem pecudum, non magnifica templa exigit, sed puram mentem, castam innocentemque uitam, laudes, hymnos et gratiarum actiones, que, uti Trismegistus memorat, uera dona sunt, et sacrificia, que Deus ab homine, ad iustitiam, sicut ait Tullius, nato postulat. Hac porro iustitia  et uirtute constat uerus Dei cultus, ueraque religio. Ceterum ab omnibus misericordia Dei imploranda est, petenda uenia peccatorum, et ipse Deus in corde nostro consecrandus.



ARTICULUS uII. Analysis libri septimi.

Huius libri initio Lactantius palam declarat instituendam a se disputationem de diuino perpetue felicitatis premio, quod uariis sacrarum Scripturarum testimoniis, et argumentis probabilibus se demonstraturum esse confidit . Sed antea probandum esse putauit quam ob causam factus sit mundus, ac refellendam opinionem Platonis, qui eum semper mansurum, et Aristotelis, qui semper fuisse, ac semper  futurum predicauit. ueriorem quidem esse existimat sententiam Epicuri, qui auctore Democrito, mundum et ortum esse, et periturum asseuerat. Sed nec ille, nec alii, inquit, philosophi ueritatem leuiter odorati, rationem reddere potuerunt cur mundus resoluetur. Quin etiam hi uitiis et cupiditatibus irretiti, ea numquam uera esse intellexerunt, que a christianis traduntur.

Tot uero tantorumque errorum precipua procul dubio origo fonsque fuit, quod propriis ingenii uiribus ea comprehendere uoluerint, que ab homine, nisi a Deo edoctus fuerit, non possunt intelligi . Stoicos uero nominatim corripit, qui modo naturam  diuidebant in duas partes, efficientem et effectam, quarum una non possit esse sine altera: modo asserebant Deum esse mentem mundi, et mundum Dei corpus . Plato quidem eis preiuerat, qui docuit mundum a Deo factum, et eius prouidentia gubernari: sed is non explicat cur et cuius gratia factus sit. Stoici uero predicabant illum esse conditum hominum causa. uerum Epicurus hanc opinionem reiecit, asseruitque illum ortum sponte sua, ac fortuito atomorum concursu. Sed se nescire fatebatur quam factus sit ob causam. Omnes itaque errores illos auctor noster impugnat et destruit . uariis autem rationibus demonstrat mundum creatum a Deo fuisse, non quidem propter illum ipsum, neque propter se, qui eum creauit, et sine illo esse potest,  sed animantium causa, et animantes propter hominem. Cur ergo, inquiebant philosophi et cum eis Cicero, creata est pestiferarum bestiarum et natricum tanta multitudo? Respondet Lactantius homini sapientia predito bona et mala esse proposita, ut hec uitaret, et illis uteretur. Quam quidem responsionem postquam Asclepiadis testimonio corroborauit, docet utique propter ipsummet Deum creatum fuisse hominem, ut opera eius intelligat, miretur, predicet et illum tamquam uerum patrem suum colat ac ueneretur . Atque hinc facile satisfacit Epicuro perperam roganti que ex hominis creatione Deo utilitas.

Urgebat uero impius ille philosophus hominem, si hec uera sint, non debuisse mortalem, et tot morbis  obnoxium creari. At priusquam Lactantius tam friuole argumentationi, iam in superioribus libris euerse respondeat, rursus mundi creationem breuiter exponit, aitque hominem post ceteras omnes creaturas mortalem conditum; ut infinita uis, siue multitudo gigneretur animarum, et ipse homo laborum malorumque tolerantia summum immortalitatis bonum, non nature, sed uirtuti tribuendum consequatur. Mortalis itaque primum nascitur, et postea fit immortalis, et immortali felicitate donabitur, si tamen iustitiam, ueri Dei cultu contentam, et celesti lauacro acceptam, spretis terrestribus bonis, ac sanctis operibus sartam tectam et integram seruauerit.

Errant igitur, qui plures deos colunt, garriuntque mundum nulla ratione, sed uoluptatis nostre causa  factum, nulla Dei prouidentia administrari, et animam hominis cum corpore interituram .

Quamuis autem celestis huius doctrine summam non intellexerint philosophi gentiles; nulla tamen eorum fuit secta, que ueri aliquid non uiderit; sed quod eius fautores uitio suo, et studio contradicendi corrupisse conuincuntur . Plato enimuero recte mundum a Deo, alii pessime sponte sua uel ex atomis factum dixerunt. Recte stoici illum hominis causa creatum predicabant; Democritus pessime homines nulla ratione, nulloque auctore, instar uermiculorum ex terra effossos putauit. Recte Aristoteles asseruit hominem ad uirtutem, pessime Aristarchus ad uoluptatem capessendam natum. Recte Zenon docuit  esse inferos, pessime Epicurus id tanquam petarum figmentum repudiauit.

Ad probandam dehinc anime humane immortalitatem Lactantius accedit. Eam autem Plato inde demonstrat, quia illa per se ipsam sentit, et semper mouetur . Ne uero eamdem immortalitatem mutis animalibus daret, huic perpetuo, quem homo per se habet, motui optime adiecit sapientiam. In eadem sententia fuerunt et Pythagoras, et Pherecydes, quam frustra Dicearchus, Democritus, Epicurus, atque etiam Cicero dubiam et incertam facere conati sunt.

Nec obiiciendum est animam post corporis mortem non uideri amplius. Nam uox, uentus, odor, et ipsemet Deus, etsi sub oculos nostros non cadant, mentis  tamen nostre acie, atque ex eorum effectibus cernuntur. Quapropter nemo urgere debebat intellectu esse difficile quomodo anima sine corporeis organis sensum retinere possit. Non enim facilius intelligitur quomodo Deus uigeat sine corpore. Quid uero quod ethnici credere utique cogebantur deos suos exsistere, tametsi eos corporis expertes esse predicarent .

Aliis uero argumentis Lactantius immortalitatem anime demonstrat. Ac primo quidem quia nullum est aliud preter hominem animal, quod teneat Dei notitiam, cultum et religionem. Secundo, quia homo igne, qui celeste atque lucis et uite elementum est, solus ex animalibus utitur. Tertio, quia uirtus, inquit, soli homini data, magno argumento est immortales esse  animas. Ea enim uirtute homo dulces et iucundas huius uite uoluptates contemnit, immo aduersus illas usque ad mortem pugnat. At huius pugne et uictorie debetur, et a Deo dabitur aliquod premium, quod aliud esse nequit, nisi beata post hanc uitam immortalitas.

Quarto, uitia, et que ex eis percipitur uoluptas, finem accipiunt, uirtus uero perpetua esse debet . Ergo eius merces, et humanus animus, qui illam solus inter animantes cupit, debet, uti ait Cicero, esse immortalis. Quinto, qui uirtutem et iustitiam sequuntur, quia in hac corporali uita plerumque miseri sunt, debent in altera, sicut ipse Deus, qui eterna bona tribuit, esse in eternum beati. Sexto, sicut corporis opera caduca et mortalia sunt; ita  animi eterna esse debent, quemadmodum ingeniorum ac preclare actorum monimenta sempiterna esse nemo non uidet . Septimo, corpus nichil penitus, nisi temporale aliquid, anima uero multa nec corporea, nec fragilia, sed eterna desiderat. At non frustra illi insitum est hoc desiderium. Ergo eterna esse debet. Denique uisui ac tactui corpus subiacet, anima autem non potest aut tangi aut uideri. Ergo sicut illud mortale, ita hec immortalis est.

Posthec Lactantius opposita Lucretii argumenta infirmat, planeque diluit . Obiiciebat enim ille: Anima cum corpore nascitur: ergo cum illo in tereat necesse est. Fatetur quidem Lactantius nasci corpus, utpote solidum, terrenaque concretione formatum:  sed contendit animam, que tenuissima est, nec ullum sub corporis sensum cadit, a celesti subtilitate, ut alibi ipse Lucretius cecinit, deduci, siue a Deo creari. Falsum uero est corpus interire simul atque discedit anima. Per multos etenim dies postea integrum manet, ac certis quibusdam aromatibus conditum, durat perquam diutissime.

Instabat Lucretius: Sensus in pueris crescit, uiget in iuuenibus, in senibus minuitur. Ergo sensus, siue anima mortalis est. Respondet Lactantius aliud esse mentem, qua uiuimus; et aliud animam, qua cogitamus. At mens, inquit, siue intelligentia in homine pro etate augetur et minuitur. Anima uero in eodem semper permanet statu. Preterea si memoria scientiaque aliquid accipiant incrementi aut detrimenti,  uel si plane deficiant, non animi, sed corporis est uitium.

Urgebat idem Epicureus animam dolori et fuctui, atque idcirco fragilitati et morti esse obnoxiam. Quin immo, ait auctor noster, anima merorem repellit sapientia et uirtute, que immortalitatis est fabricatrix.

Eadem facilitate illud diluit, a Lucretio additum, animam morbo et obliuione cum corpore suo affici. uirtus enim propterea, inquit, adhibenda est, ne mens, non autem anima ullo frangatur corporis dolore, et obliuionem sui patiatur.

Nec hilum quidem proficiebat Lucretius rursum obiiciendo animam esse corporis partem, que ab illo separata non magis sentit, quam oculus a corpore  auulsus. Negat siquidem Lactantius, ac pernegat animam esse corporis partem; sicuti omnes recte inficiantur id, quod in uase aut domo continetur, illius esse partes.

Ceteris autem omnibus imbecillius futiliusque illud esse censet, quod rursum opponit Epicureus ille peta animam paulatim ex morientibus corporis partibus emigrare. Nam anima in his, qui uno momento interficiuntur, e corpore statim erumpit. Ex frigescentibus uero aliorum, diuturno morbo laborantium, membris si paulatim se explicare uideatur, illud non anime, sed corporis defectu accidit.

Ridet porro Lactantius Lucretium qui demum urget ridiculum anime sese dissolui conquerentis commentum. Quis enim anime ullius etiam Epicurei morientis  audiuit aliquando eiuscemodi querimoniam? Que etiam potest esse hominis mortui querela? Denique morientes plurimi se exire potius et proficisci, quam mori, uoce aut gestu significant.

Poterat quidem auctor noster Epicureis opponere Pythagoreorum de anime transmigratione opinionem. Sed eam pretermittit, utpote que absurda, nec commemoratione, aut confutatione digna sit. ueram autem de anime immortalitate sententiam stabilit et confirmat non solum Trismegisti, Apollinis Milesii et Sibyllarum testimoniis, sed quia etiam nullus eam negare auderet coram mago quodam homine, qui nouit animas suis carminibus euocare. Neminem uero censet esse magis insulsum et fatuum, quam Aristoxenum,  qui cum nullam esse animam diceret, se uiuere, et mentem, qua id cogitauerat, se habere non intellexit .

Quando autem et quomodo post corporis mortem homines impii pena eterna mulctandi, et iusti beata immortalique mercede remunerandi sint, ut explicet Lactantius, haud dubitanter asseuerat appropinquare iudicii tempus, ac mundum, quem quidam philosophi a multis seculorum millibus extitisse somniauerant, expletis ab eius ortu annis sex millibus consumendum: sed hanc ille opinionem rationibus ex quadam tantummodo conuenientia petitis stabilire nititur .

Plura tamen signa, inquit, hanc extremam mundi cladem precurrent . Ubique enim quelibet  calamitates, miserie, impietas, et omnium uitiorum illuuies terram obruent. Aegyptus sanguine tamquam flumine operietur. Romanum imperium, cuius uarias etates Seneca descripsit, subuertetur, quemadmodum a Prophetis, ac Sibylla et Hystaspe predictum est . Post bella siquidem ciuilia decem reges illud inter se partientur, donec ex extremis septemtrionis finibus oriatur rex potentissimus, qui tres ex his decem regibus delebit, ac princeps omnium constituetur. Que autem quantaque, eo regnante, mala et prodigia futura sint, auctor noster enucleate recenset.

Addit ille mittendum a Deo prophetam magnum, qui editis pluribus miraculis, multos ad Dei cultum conuertet . Sed hic propheta ab alio rege, ex  Syria oriundo, occidetur, ac sine sepultura relictus, post diem tertium reuiuiscet, rapieturque in celum. Impius autem ille rex, et mendaciorum propheta, se ipsum constituet ac uocabit deum, atque ut adoretur, signa faciet et prodigia. Templum uero Dei diruere conabitur, iubebit sectatores suos non secus ac pecudes signari, immanissima crudelitate uastabit orbem terre, et montem, in quem ueri Dei cultores confugient, obsidebit. Sed Deus eorum precibus exoratus, mittet ex celo regem magnum, qui illos liberabit, impiosque omnes disperdet. Que quidem omnia Hystaspis testimonio, et prolatis a se tam Hermetis, quam Sibyllarum uerbis prenuntiata esse arbitratur .

Porro autem rex ille magnus, postquam ceciderit  gladius, de celo noctu descendet, ipso paschatis peruigilio, ac comitantibus Angelis, qui tradent in manus iustorum impios montem obsidentes . His uero deletis, et monte exciso, solus fugiet impius Antichristus, qui quarto postea prelio debellatus, scelerum suorum cum principibus et tyrannis luet penas. Demum exstincta malitia, requiescet orbis, atque simulacra deorum, et omnis idololatria penitus exstinguetur.

Postea resurgent mortui, et a magno rege, Dei filio cultores ueri Dei iudicabuntur, ac singuli pro meritis aut mercedem accipient aut penam . Ibi autem Lactantius explicat quomodo et quo igne anime improborum homnium, tametsi immortales ac spirituales,  reuera cruciabuntur. Quin etiam addit iustos etiam igne examinandos .

Neque hec, inquit, mera sunt, ut quidam putant, petarum, ceteris scriptoribus antiquiorum figmenta. Nam hi ueram de hominum resurrectione doctrinam, assiduis prophetarum nostrorum concionibus predicatam, non satis intelligentes, aut immutarunt, aut corruperunt. Maronis autem testimonio id confirmat, atque insuper ostendit certissimum illud documentum a nemine posse ideo labefactari aut infirmari, quia post tot secula nullus ab inferis uiuus remeauit .

Falsos itaque illos esse pronuntiat, qui docuerunt animas aut renasci, uel de corporibus in alia corpora migrare. Nam mortui reipsa resurgent, quando  eorum anime, uti a Chrysippo et Sibylla traditum, corporibus suis rursum a Deo induentur. Nec putat curiosius inquirendum quomodo id fieri possit. Nulla enim operum Dei etsi ratio reddi queat; credere tamen debemus ab illo ueterem hominem inenarrabili modo restituendum, qui nouum creauit .

Post maximum autem, ait ille, iudicium, et iustos ad uitam reuocatos, Christus mille annis regnabit inter homines, ac cum eis uersabitur . Nos autem admonet se breuiter ea enarrare, que opinabatur per id tempus euentura, ac quale futurum hominum uiuendi genus. Propter uarias autem de elapso ab ortu mundi annorum numero opiniones, dictu fatetur esse difficile, quando complebuntur sex illa annorum millia, quibus finitis, mundi, sicuti superius dixerat, fiet lapsus et ruina. Putat tamen annos ab eo,  quo hec scribebat, tempore non amplius superesse quam ducentos .

Tum deinde nostros ille ante oculos ponit quanta mala, finiente millenario Christi regno, princeps demonum cum suis asseclis facturus sit, quomodo cum iis penitus interibit, ac solus per septem annos permanebit Dei populus . His tandem expletis, mundus, inquit, renouabitur, homines transformabuntur in angelorum similitudinem, iniusti resurgent, ut cum demone et ministris eius igne cruciatuque sempiterno torqueantur. Porro autem ille declarat hanc esse sanctorum prophetarum doctrinam, quam quidem quia christiani abscondebant, exsecrandas opiniones illis ethnici falso ascripserunt.  Posthec in quibusdam tantum editionibus subiungitur epilogus, quo Lactantius Constantini Magni laudat pietatem, ac de restituta christiana religione gratulatur. Sed hec in melioribus codicibus pretermissa tam spuria et supposita uidentur, quam certum est auctorem nostrum omnes adhortari ad suscipiendam ueram religionem, ad fragilia caducaque bona contemnenda, ad dandam semper iustitie aliisque uirtutibus operam, ut possint promissum a Deo sempiterne felicitatis premium consequi .



 CAPUT II. De horum librorum auctore, titulo, argumentis, numero, diuisione in capita, ac quas ob rationes in lucem editi sint.



ARTICULUS PRIMUS. De horum librorum auctore, ac titulo, quid Institutionum diuinarum nomine intelligatur, de totius Operis, singulorumque librorum titulis, argumentis, numero, atque in capita diuisione.

Lactantium horum septem de diuinis Institutionibus librorum esse uerum auctorem tantus tamque unanimis omnium semper fuit consensus, ut nulla, ne minima quidem ea de re controuersia haberi posse uideatur. Nihil itaque necesse est infinita propemodum  illorum, atque in primis recentiorum, quibus id probetur, testimonia a nobis congeri. Unum tamen instar omnium testem omni exceptione maiorem appellabimus Hieronymum, qui disertissime asseuerat ab Lactantio nostro compositos: Institutionum diuinarum aduersum Gentes libros septem . In sua quoque ad Magnum oratorem epistola: »Septem, inquit, libros aduersus Gentes Arnobius edidit, totidemque discipulus eius Lactantius, qui de Ira quoque et Opificio Dei duo uolumina condidit, quos si legere uolueris, Dialogorum Ciceronis in eis reperies . Et rursum in alia epistola, ad Pammachium et Oceanum hec scribit: Quis mihi interdicere potest, ne legam Institutionum eius, Lactantii,  libros, quibus contra Gentes scripsit fortissime ?

uisne aliud adhuc certius tibi dari testimonium? Ecce presto est ipsiusmet testificatio Lactantii, qui alio in opere, ubi impios falsorum deorum cultores exagitat, hec totidem uerbis scripsit: Sed imperitiam horum iam coarguimus in secundo diuinarum Institutionum libro . Postea uero alios castigat de Christo domino praue sentientes: Quos, inquit, ex parte iam refutauimus in quarto supradicti operis libro. Ubi quoque notat peripateticorum de ira temperanda opinionem: Quibus, ait ille, in sexto libro Institutionum respondimus . Quid plura? Ille rursus eadem in commentatione: Satis, ait ut  opinor, ostendimus in nostris Institutionibus deos multos esse non posse . Manifestum denique fecimus in hisce diuinarum Institutionem libris ab illo suum de Opificio Dei librum citari. Ab ipso itaque et hunc et alios a se compositos significat. Ratum igitur certumque omnino est Lactantium nostrum esse horum librorum auctorem ac parentem.

Nec minus ex iam citatis illius et Hieronymi uerbis constans fixumque esse debet non alium his, de quibus agimus libris, ab Lactantio prefixum titulum, quam Institutionum diuinarum. Cur autem eo titulo illos inscripserit, ex his colligere possumus ipsius uerbis: Si quidam prudentes, et arbitri equitatis, institutiones ciuilis iuris compositas ediderunt, quibus  ciuium dissidentium lites contentionesque sopirent; quanto melius nos et rectius diuinas institutiones litteris persequemur, in quibus non de stillicidiis, aut aquis arcendis, aut manu conserenda, sed de spe, de uita, de salute, de immortalitate, de Deo loquemur; ut superstitiones mortiferas erroresque turpissimos sopiamus . Quemadmodum igitur plurimi, uti ex eorum operibus liquet, aliique summi, uti ait Cicero , uiri libros de Iure ciuili et Legibus, atque ut eiusdem Ciceronis uerbis utamur, de stillicidiorum, ac de parietum iure, aut de stipulationum et iudiciorum formulis componendis, a se editos, institutiones ciuilis iuris appellauere, sic longe melius rectiusque Lactantius putauit hos libros suos, in quibus de euertendo falsorum deorum, et  stabiliendo ueri Dei cultu agitur, Institutionum diuinarum nomine et titulo esse inscribendos.

Quid autem institutionum nomine significetur, si roges, respondebimus uisum quibusdam eos designari libros, quibus prima docende alicuius artis, seu scientie elementa ita explicantur, ut rudes adhuc et indocti homines illam gradatim assequi possint. uerum Lactantius ampliori significatu nomen illud adhibuit. Palam siquidem profitetur se hoc in opere de omnibus christiane religionis institutis, falsisque gentilium superstitionibus, multo plenius et uberius disputauisse, quam ceteri sua usque ad tempora christiane religionis defensores disceptauerunt. Quapropter Institutionum diuinarum nomine plenam et integram de enucleandis ac uindicandis, eiusdem  christiane religionis preceptis et institutis, ac de ethnicorum impiis cultibus coarguendis designat disputationem. Ubi itaque hos ille libros aut alii solo citant Institutionum nomine, id breuitatis causa factum, nullus, ut opinor, diffitebitur.

Quamuis autem generalis sit ille totius operis titulus, singulis tamen libris suam, quemadmodum in antiquissimis editionibus legitur, peculiarem inscriptionem uidetur preposuisse. Nos quidem non fugit hasce inscriptiones in recentioribus nonnullis editionibus fuisse aliquando immutatas. uerum illas sine his correctionibus ab ipsomet Lactantio profectas esse nobis facile persuadebitur. Nam ille non solum in antiquis illis editionibus, sed in manuscriptis etiam codicibus cum recentioribus tum antiquis, eodem  modo sub cuiusque libri fine, et sequentis initio, representantur. Quid uero, quod et illud ex ipso Lactantio colligi potest? In fine enim libri tertii titulum et argumentum libri quarti sic explicat: Que religio, et que sapientia uera sit, liber proximus indicabit . Simili etiam modo librum quartum sic absoluit: Sequitur, ut, quoniam satis de religione uera, et sapientia locuti sumus, in proximo libro de iustitia disseramus. . Si quis tamen inde aliquem, antiquissimis codicibus scribendis prefectum, inde singulis libris titulos inscribendi sumpsisse occasionem contendat, in sua manere potest sententia, ac si id rite probauerit, nos illico cedemus.

 Quod de diuersis et operis totius, et cuiusque libri inscriptionibus diximus, idem de illorum argumentis dicendum. Toto enim in opere unum et generale, ac singulis in libris singulare aliquod argumentum tractatur. Commune enim, libris omnibus, his a Lactantio proponitur uerbis: De religione nobis, rebusque diuinis instituitur disputatio . Due uero sunt illius disputationis partes; quarum prima ille falsas gentilium religiones tribus prioribus libris funditus euertit: secunda uero christiane religionis ueritatem et sanctitatem in aliis sequentibus asserit, stabilit ac demonstrat .

Singulare quoque uniuscuiusque libri nobis exhibet argumentum. In primo enim, quem primam institutionem appellat, falsas, sicuti ipse loquitur, deorum  religiones retegit. In secundo fontem causasque patefacit, quibus homines primitus crediderunt plures esse deos, et in prauo eorum cultu postmodum perseuerauerunt . uanam dehinc in tertio  explodit ethnicorum philosophiam. Quarto  in libro ostendit que uera sit sapientia et religio. At in eo contra Iudeos potissimum de Christo Domino disputat. Cum gentilibus uero speciatim in libro quinto  congressus disserit de iustitia. In libro sexto  docet quis uerus sit cultus, siue, ut ipse ait: »quo ritu, quoue sacrificio Deum coli oporteat:« ac que sint uirtutes, earumque forme ac termini. Denique libri septimi  argumentum est »Diuinum,« quemadmodum Lactantius ipse  dixit, »premium beatitudinis perpetue;« uel, sicut alibi, »Quid uirtus mercedis a Deo mereat,« et breuius alio in loco: »De uita beata.« Quo autem modo argumentum illud tractauerit, ex his accipe illius uerbis: »Satis et huic parti satisfaciemus, cum testimoniis diuinarum litterarum, tum probabilibus argumentis.« Post hoc ultimum uerbum in antiquissimo codice Bononiensi additum notatur uatum. At si uera genuinaque sit hec lectio, ibi uatum nomine debent procul dubio intelligi Hystaspis, Hermetis, ac potissimum Sibyllarum decantata oracula, que hocce in libro frequentius citantur .

Totum porro diuinarum Institutionum opus in hos septem, nec plures libros ab ipsomet Lactantio distributum  fuisse citatus a nobis paulo ante Hieronymus apertissime testificatur. Quamuis autem id penitus tacuisset, quid, queso, clarius his ipsiusmet Lactantii uerbis: »Nullus suauior animo cibus est, quam cognitio ueritatis, cuius  asserende atque illustrande septem uolumina destinauimus.« . Preterea ille libro primo  finem se imposuisse his uerbis significat: »Sed iam libro facere finem decreui, ne modum excedat.« Similiter libro tertio : »Planius que religio . . . liber proximus indicabit:« et quarto : »In proximo libro de iustitia disseremus.« Ab ipso autem libri secundi initio : »Quamquam, inquit, primo,  libro religiones deorum falsas esse monstrauerim.« In eodem libro : alios quatuor posteriores hunc designat in modum: »Scientie ueritatis explicande, quatuor posteriores libri seruient,« et in septimo priores libros memorat. Huc accedit, quod ab uno libro nos mittit ad alium. Nam preter illa que paulo ante annotauimus, ipse in his libris nos remisit a tertio et quarto ad secundum; a sexto ad tertium, a septimo ad secundum, ac denique postquam uariis in locis septimum Institutionum librum ultimum fore sepius dixisset, hec in illius epilogo totidem uerbis scripta legimus: »Decursis propositi operis septem spatiis, ad metam prouecti sumus.«

Quam uerum itaque et manifestum est hocce opus a Lactantio ipso septem in libros fuisse diuisum, tam  certum profecto omnibus esse debet horum librorum in capita diuisiones, eorumdemque capitum argumenta non a Lactantio esse composita, sed ab alio scriptore, eoque admodum recente, qui prime illorum editionis etatem non longo temporis interuallo superauit. Neque enim in antiquis codicibus manuscriptis, quos uidere licuit, hec habentur, sed tantum in recentioribus.



ARTICULUS II. Quibus rationibus Lactantius ad hos libros conficiendos adductus sit, et utrum Minucius Felix, Tertullianus ac Cyprianus non plene suscepto defendende christiane religionis muneri satisfecerint.

uarias Lactantius reddit rationes, quibus ad hos libros  edendos ac publicandos adductus est. Testatum enim primo facit se his scribendis ideo animum appulisse, ut illustrande ueritati daret operam, ac doctis hominibus ueram sapientiam, et indoctis ueram religionem ostenderet, ac singulorum mentes celestibus preceptis imbutas, ad uerum diuine maiestatis cultum posset dirigere .

Preterea si maximi oratores sub uite finem sese uane gentilium philosophie tradiderunt, ac iurisconsulti quasdam composuerunt iuris ciuilis institutiones, ipse multo equius, consultius, et utilius esse putauit has diuinas institutiones litteris consignando, ad ueram, piam, diuinamque sapientiam, quasi ad portum aliquem tutissimum, se conferre, »in quo omnia, inquit, dictu prona sunt, auditu suauia, facilia  intellectu, honesta susceptu.« Neque tamen suum dumtaxat propter peculiare commodum propriosque usus tantum opus aggressus est; sed, ut superstitionibus mortiferis, turpissimisque erroribus sopitis, ac penitus exstinctis, ueritatem christiane religionis demonstraret. Septem itaque uolumina huic asserende atque illustrande destinauit, ut ethnici ea informentur, nec obdurati, aut peruicaciores contra se ipsos, et contra ipsa Solis luce clariora recte rationis lumina amplius pugnent, ac tandem ab inueteratis erroribus liberentur. Si qui uero pertinacissimi adhuc aures claudant, sperat non defuturos sane mentis homines, quibus ueritas, non insuaui prorsus et impolito sermone tradita placeat.  At si nemo adhuc ex illis, quod difficile est, ad sanam mentem, et uiam salutis redire uelit; nutantes saltem christianos scriptis suis confirmabit. Denique si nemini, quod credibile non uidetur, sibi certe scripta sua proderunt, gaudebitque in ueritatis lumine uersari .

Una autem in primis horum librorum conficiendorum ratio et occasio auctori nostro ea fuit, quod persuasum habuerit idoneos peritosque ad suam usque etatem defuisse doctores, qui uehementer, qui acriter redarguerint publicos gentilium errores, et integram christiane religionis causam ornate ac perfecte defenderint . Duo uero potissimum ethnici scriptores, de quibus paulo post, hac strenuorum pugilum penuria stimulati, christianam  religionem, ipsomet Lactantio presente ac dolente, ausi fuerant sacrilegis litteris lacessere et impugnare. Tam superba ergo impietate et ueritatis conscientia ille incitatus, ac coactus, hos conscripsit libros, quibus uanos illorum impetus frangeret, perfectamque et omnibus numeris absolutam exhiberet eiusdem christiane religionis defensionem. Sed necesse est hec a nobis paulo fusius explicari.

Mirum enimuero multis uideri potest qua Lactantius ratione idoneos christiane religionis defensores suum usque ad tempus defuisse tanta confidentia asseueret, nisi de iis tantum, qui sibi noti fuerunt, expresse loqueretur. At mirabilius quibusdam illud uidebitur, quod in horum numero posuerit Minucium Felicem, Septimium Tertullianum, ac Cyprianum;  Arnobium uero preceptorem suum altissimo silentio preterierit. Non enim hic magis perfecte, quam illi, christiane religionis egit causam. Sed tanti silentii causa fortassis fuit preceptoris dignitas. Forte etiam incognite illi fuerunt Arnobii lucubrationes, quas nuper in Africa ediderat. Inde quippe Lactantius iunior egressus, tamque longe positus, quid in ea ab magistro suo scriptum fuerat, potuit ignorare. Sed quidquid sit de Arnobio, quid, inquiet aliquis, tribus aliis celeberrimis scriptoribus, a Lactantio memoratis, defuit; quominus tam preclaro christiane religionis defensorum munere fungerentur? Respondet libere Lactantius Minucium Felicem se totum ad id studium non contulisse, id est, non plenam, et integram, sicut facile poterat, instituisse de tuenda  christiane religionis ueritate disputationem. At nos ea de re in nostra de illius libro dissertatione iam egimus .

Duo autem in Tertulliani pro christiana fide Apo logetico Lactantius desiderat, et doctrine christiane institutionem, et sermonis elegantiam atque claritatem: »In eloquendo, uerba Lactantii sunt, parum facilis et minus comptus, et multum obscurus fuit.« . Neque ab hac opinione multum recessit Hieronymus, qui ad Paulinum hec scripsit in uerba: »Tertullianus creber est in sententiis, sed difficilis in loquendo.« . At quantauis, inquient alii, sit sermonis illius barbaries, et obscuritas; utraque  tamen recte compensatur maxima sane argumentorum ui, robore et pondere.

uerumtamen quod ad stabiliendam nostram doctrinam spectat, Lactantius fatetur Tertullianum in eo libro recte quidem absurdis ethnicorum accusationibus respondisse, sed negat satis ab eo explicata, aut probata fuisse nostre religionis documenta: »Aliud tamen est, inquit, accusantibus respondere, quod in defensione aut negatione sola positum est, aliud instituere, quod nos facimus, in quo necesse est doctrine totius summam contineri.« .

Sed Tertulliano non aliud in suo Apologetico propositum fuit; nisi ut euidenter omnibus ostenderet christianos omnium etiam grauissimorum criminum  accusatos, sed numquam auditos, multoque minus conuictos ab ethnicis plane immerito condemnari. Quamobrem suo in Apologetico nichil aliud probandum in se suscepit, nisi manifestissimam omnibus facere ueram christianorum doctrinam, innocentiam, summam uite et morum integritatem, ac gentiles eorumdem criminum reuera esse reos, quorum falsissime illos accusabant. Atqui ille hec omnia suo in libro luculentissime perfecit, quamuis non omnia, sed precipua tantum christiane religionis documenta tam sincere exponat, quam breuiter, sed euidentissime demonstret. Proposito itaque suo cum cumulate satisfecerit, nec illi, nec ulli cuilibet auctori uitio uerti debet quod plura non dixerit, quam ad institutam disputationem conducere arbitrabatur. At uolebat  proculdubio Lactantius susceptam a Tertulliano christianorum defensionem tam arctis finibus non cerceri .

Maior est illius de Cypriano conquestio. Quanto enim magis laudat illius ingenium et eloquentiam, tanto magis illum redarguit, quod in sua aduersus Demetrianum, christiane religioni oblatrantem, disputatione »sacramentum ignorantibus,« id est, gentilibus, »placere ultra uerba« non possit . Rationem ab eo si postules, respondet: »Quoniam mystica sunt, que locutus est, et ad id preparata ut a solis fidelibus christianis audiantur.« Que uero illa mystica sint, postea sic explicat: »Non enim Scripture testimoniis, quam  ille, Demetrianus, utique uanam commentitiamque putabat, sed argumentis et ratione refellendus erat.« Quin etiam palam, et uix ulla absque excusatione narrat eum non modo a doctis huius seculi uiris ea propter irrisum, sed se etiam audiuisse quemdam sane disertum hominem, qui Cyprianum, »immutata una littera, Coprianum uocaret, quasi quod elegans ingenium, et melioribus rebus aptum, ad aniles fabulas contulisset« . Et certe nomen Coprianus, seu Copreus, et Coprea, siue, ut alii, apud Suetonium legunt Coprias, a uerbo greco et deriuatum est, quod scurram, rabulam, sycophantam, uilemque significat hominem, qui magna quidem de se predicare, sed aniles et ineptas fabulas  uenditare solebat .

Nulli quidem mirum uideri debet, si gentiles Cyprianum, eorum religionis hostem infensissimum, dicteriis, irrisionibus et contumeliis uexare tentarunt. Sed admirationem plurimis mouebit Lactantius, qui eas his solum repulit uerbis: »Raptus, inquit, eximia eruditione diuinarum litterarum, ut iis solis contentus esset, quibus fides constat« . Censuit itaque Cyprianum in sua aduersus Demetrianum disputatione debuisse prius humana philosophorum et historicorum, quam diuina scripture sacre afferre testimonia. Quoniam enim hec ille »nondum,« ut ait Lactantius, »capere non poterat, debuit suis potissimum refutari auctoribus.«  Non male forsitan, si hec prima fuisset Cypriani cum Demetriano de christiane religionis ueritate concertatio. Sed plures antea se habuisse significat ab ipso orationis sue exordio, ubi Demetrianum sic alloquitur: »Cum ad me sepe studio magis contradicendi, quam uoto discendi uenires, et clamosis uocibus personans, malles tua impudenter ingerere, quam nostra patienter audire.«

Nonnulli itaque respondent citata a Cypriano sacrarum Scripturarum loca, ex prophetarum desumpta esse testimoniis, que ualidissimum, uti uidebimus, aduersus ethnicos pro firmanda religione christiana argumentum suppeditant. Sed ad Cypriani defensionem illud magis facit, quod hac in commentatione refellendam suscepit calumniam Demetriani  et aliorum gentilium, qui christianos omnium quibus mundus concutiebatur, malorum causam esse clamitabant. Atqui eam euertit iis Sacre Scripture testimoniis, quibus hec mala in scelerum ab ethnicis commissorum uindictam futura prenuntiabantur. At quia hec euenerunt sicuti longe antea predicta fuerant, iidem gentiles negare non poterant diuinam esse horum oraculorum, et totius sacre nostre Scripture auctoritatem. Quibusdam insuper nec infirmis sane rationibus insulsam Demetriani criminationem refellit.

Denique de illa Lactantii censura hec Hieronymus ad Magnum oratorem scripsit uerba: Cyprianus uir eloquentia pollens et martyrio, Firmiano narrante, mordetur, cur aduersus Demetrianum scribens,  testimoniis usus sit prophetarum et apostolorum, que ille ficta et commentitia esse dicebat, et non potius philosophorum et petarum quorum auctoritati, ut ethnicus, contraire non poterat . Quid autem, amabo te, eo uerbo mordetur indicare uoluit? Nonne detractionem aliquam, nec prorsus equam reprehensionem? Eo enim significatu a Terentio scriptum legimus: Inuidere omnes mihi, mordere clanculum . Ab ipsomet quoque Hieronymo illud eodem sensu usurpari non inepte forsitan quis colliget ex subsequentibus illius uerbis: Cyprianus quod idola dii non sint, qua breuitate, qua historiarum omnium scientia, quorum  uerborum et sensuum splendore perstrinxit perstrixit . Nonne autem his uerbis significat Cyprianum rite suo defensoris christiani munere functum, si non in sola, uti putauit Lactantius, aduersus Demetrianum, in aliis saltem, aduersus ethnicos orationibus?



ARTICULUS III. De duobus philosophis gentilibus, quorum impiis scriptis Lactantius ad hos libros diuulgandos impulsus est, et utrum ab ipso christiane religionis causa perfectius quam ab aliis, ac qua ratione defendatur.

Lactantius ambos illos philosophos, qui ipsum, ut paulo antea dicebamus, ad conscribendos hosce Institutionum diuinarum libros compulerunt, natiuis  coloribus, suppresso tamen nomine, depinxit. Testatum autem nobis facit illos tum exstitisse, cum ipse in Bithynia oralorias litteras doceret, et templum Dei euerteretur .

Primus autem profitebatur philosophiam, sed omnibus infamis erat uitiis, que capillis et pallio, id est, philosophica professione, ac diuitiis tegere nitebatur. Aliorum enim accusator acerrimus, prauis moribus suas de uirtute disputationes destruebat. Tres uero libros aduersus christianam religionem euomuit, cum in illam tyranni crudelissime grassarentur. uerum imprudens ille homo, ac quid oppugnaret, et quid loqueretur, plane ignorans, adeo hisce in libris ineptus, uanus et ridiculus apparuit, ut ab omnibus tam contemptus quam derisus fuerit.

 Alter e numero iudicum, et persecutionis in christianos, quorum fidem aliquando amplexatus esse uidebatur, excitande auctor, duobus libris, quos fallaci titulo inscripserat, conatus est Sacre Scripture, tamquam sibi esset tota contraria, arguere falsitatem. Deinde uero ostendere connisus est paria uel etiam maiora ab Apollonio, quam a Christo edita fuisse miracula .

Non alius autem secundus hic philosophus esse uidetur, nisi Hierocles, quem Eusebius libro, post illius Demonstrationem Euangelicam, et alibi, typis edito, confutauit. Eamdem enim Eusebius indicat operis inscriptionem: .  Hec ipsius Hieroclis uerba sunt in oratione contra nos scripta, cui titulus Philalethes. . Ab ipso preterea libri primordio eumdem titulum memorat, additque Hieroclem eo deuenisse impudentie, ut Apollonium Tyaneum, sicuti Lactantius dixerat, cum Saluatore nostro Christo componere non dubitauerit. Ad hec uero, descripsit Eusebius Hieroclis uerba, quibus Petrum, et Paulum, aliosque Christi discipulos, tamquam mendaces, indoctos, et impostores propterea redarguit; quia nimium extulerant res a diuino preceptore suo gestas. Atqui similiter Lactantius noster: »Precipue, inquit, Paulum Petrumque lacerauit, ceterosque discipulos, tamquam fallacie seminatores,  quos eosdem tamen rudes et indoctos fuisse testatus est. 

Nescii quidem non sumus quosdam opinari Eusebium Cesariensem non esse huius libri auctorem, sed eiusdem nominis alterum qui, teste Photio, refellerat libros ab Hierocle circa Theodosii iunioris tempora de fato et prouidentia editos. Sed hi non uidentur animum satis ad ea aduertisse, que idem Photius litteris antea mandauerat: . Lecta est Eusebii Pamphili confutatio breuis librorum Hieroclis de Apollonio Tyaneo. Nec est quod quis nobis obiiciat duos tantum libellos a Lactantio memorari, et septem ab Eusebio confutatos. Nam ille non unius  tantum Hieroclis, sed etiam Philostrati libros impugnat. uerum de hoc Hierocle alius disserendi locus dabitur.

Dictu porro longe difficilius quis fuerit primus scriptor, et philosophus, qui a Lactantio compellatur. Opinio autem Baronii fuit hunc esse Porphyrium, infestissimum christiane religionis hostem, qui anno Christi 302, Diocletiani uero Imperatoris 19, sexagesimum nonum etatis sue agebat, uitamque ad extremam usque senectutem produxit.  Nam is Porphyrius, quemadmodum citatus a Lactantio scriptor, philosophi officio ante omnia functus, antistitem se philosophie profitebatur.  Ab Augustino etiam Porphyrius appellatur doctissimus et nobilissimus, philosophorum,  et christianorum acerrimus inimicus, qui gloriabatur se uirtutis et sapientie esse amatorem.  Nec Baronium id moratur, quod Lactantius tres tantum ab eo, quem citat, libros, et Suidas quindecim a Porphyrio compositos fuisse dixerint. Censet enim doctissimus Annalium scriptor tres primum a Porphyrio separatim editos, ac postea duodecim subsequentes.

Sed huic opinioni plura uidentur repugnare. Nulla enim ratione probari potest hos libros separatim diuulgatos fuisse. Quis etiam facile sibi persuadeat Porphyrium septuagenarium iis libidinis et gule uitiis contaminatum, que Lactantius philosopho suo aperte palamque exprobrauit? Si quis uero respondeat  illum, non secus ac plures libidinosos senes, his uitiis potuisse inquinari, dicemus id nobis adhuc esse probandum.

Preterea Eusebius et Hieronymus haud dubitanter tradiderunt libros a Porphyrio aduersus christianam religionem tum editos, cum ille in Sicilia degeret.  Atqui Lactantius affirmat, se ipso presente, quando in Bithynia Oratorias litteras docebat, hunc et alium de quo egimus, philosophum »suas explicasse sacrilegas litteras.« 

Respondet quidem Baronius Hieronymum ideo credidisse Porphyrium eos in Sicilia perfecisse, quia  Roma illuc migrauerat. uerum in Sicilia illos ab eo compositos fuisse, non Hieronymus solus, sed citatus etiam a nobis Eusebius palam asseuerat. Deinde uero debebat Baronius nobis tempus indicare, quo Porphyrius in Siciliam secessit, et quamdiu ibi commoratus est. 

Denique ex iam citatis Lactantii uerbis haud absurde confici potest utrumque illum philosophum ab illo omnium primo confutatum fuisse. At si res ita se habeat, inde colligi poterit alium ab eo, quam Porphyrium designari. Discimus enim ab Hieronymo alios aduersus hunc Porphyrium confectos fuisse a Methodio, qui uti ille ait: Ad extremum nouissime persecutionis, siue, ut alii affirmant, sub Decio et ualeriano in Chalcide Grecie martyrio coronatus est . Duas autem ibi refert opiniones de tempore, quo sanctissimus ille martyr morte pro Christi fide occubuit. Prima illorum est, qui eum sub Decio et ualeriano, id est, intra annum 250 et 260 mortuum arbitrabantur. Secunda aliorum, qui existimabant illum ex hac uita migrasse ad extremum excitate a Diocletiano nouissime persecutionis, hoc est, circa annum Christi 311. Prima autem opinio stare nequit cum editis a Methodio libris aduersus Porphyrium, qui anno Christi 263, trigesimum etatis sue annum agebat. Nondum enim hos, quos Methodius confutauit, libros publicam in lucem emisisse uidetur. Si uerior sit secunda opinio, certe Lactantius, qui paulo  post annum 311, diuinas Institutiones composuit, tunc Methodii aduersus Porphyrium libros non legisse dicendus est. In his enim Institutionibus illum a se omnium primo confutatum esse significat. Quia uero uix prorsus credibile est incompertam illi fuisse Methodii Apologiam, nonne inde sequitur ab ipso alium quam Porphyrium denotari?

Utriusque porro partis hec sunt argumenta, que pro more officioque nostro examinata omnium ob oculos ponimus, ut suam quilibet de iis ferat sententiam, et quam putauerit ueriorem, amplectatur. Nobis autem si quis certo probauerit hunc, de quo Lactantius loquitur, non esse Porphyrium, in suam eo facilius nos pertrahet sententiam, quo persuasum magis habemus nullam esse rationem cur Lactantius,  Porphyrii libros refellendo, illius nomini pepercerit.

Quidquid autem de hoc, cuius neque scripta, neque fortassis nomen ad nos peruenere, philosopho statuatur, certum esse debet Lactantium ideo hos Institutionum diuinarum composuisse libros, ut illius, atque alterius impii scriptoris diuulgatas aduersus christianam religionem commentationes confutaret, et plenius ac perfectius, quam alii hactenus christiane religionis defensores, illius demonstraret ueritatem. Utrum autem huic proposito ipse penitus satisfecerit, questio, nec minima quidem, esse potest. Nam Hieronymus ad Paulinum de illo hec scripsit in uerba: Lactantius quasi quidam fluuius eloquentie Tuliane,  utinam tam nostra affirmare potuisset, quam facile aliena destruxit.  Quid autem hec uerba aliud sonant, nisi Lactantium in illud ipsum uitium incidisse, quod aliis obiecit, et quod se emendaturum pollicitus est? Aliena, inquit Hieronymus, id est, ethnicorum errores facile destruxit, sed nostra, nimirum documenta, non potuit eadem facilitate adstruere, probare, stabilire. Certum tamen est in his diuinarum Institutionum libris dogmata et instituta nostre religionis longe fusius, quam in citatis ab illo Minucii Felicis, Tertulliani, ac Cypriani commentationibus, non solam contra gentiles, sed etiam aduersus Iudeos asseri et confirmari. Utrum autem ea bene aut male, utrum plane ac perfecte, aut ieiune et exiliter asseruerit,  postea expendemus. At Hieronymus non uidetur alia ratione illud, quod memorauimus, de his libris iudicium tulisse, nisi quia oppositos sincere fidei nostre dogmatibus errores in eis se animaduertisse arbitratus est. Sed quicumque, de quibus postea agendum, illi fuerint, palam tamen asseuerat eos nulli unquam impedimento sibi fuisse, quominus hosce diuinarum Institutionum libros legeret, quibus, inquit, contra gentes Lactantius scripsit fortissime . Alio autem in libro preclarum uocat Institutionum diuinarum opus, in quo Lactantius de uitiis et uirtutibus plenissime disputauit.

Quod porro addidit Hieronymus Lactantium esse  quasi quemdam fluuium eloquentie Tulliane, id sane uerum esse facile omnes concedunt, et Hieronymo lubenter suffragantur. At de Lactantii eloquentia iam disputauimus.

Denique Hieronymus in sua ad Magnum epistola scribit in diuinarum Institutionum, et de Opificio Dei libris reperiri dialogorum Ciceronis . Sed quo sensu id ille dixerit, a nobis supra obseruatum est. Quamobrem id tantummodo adiiciemus Ciceronem sepe sepius a Lactantio refelli, atque ibi potissimum, ubi de sacris christiane religionis et moralis discipline documentis agitur.



CAPUT III. De horum librorum etate, ac uariis fragmentis, que uidentur inepte iis inserta, et de erroribus Lactantio adscriptis.



ARTICULUS PRIMUS. Quo tempore Lactantius hos libros scripserit, et utrum duas diuulgauerit eorum editiones.

Quo tempore Lactantius suos diuinarum Institutionum libros in lucem emiserit, quidam ominantur his ipsis indicari illius uerbis: Ab excidio Troiane Urbis colliguntur anni 1470. Ex hac temporum ratione manifestum est ante annos non amplius 1800, natum esse Saturnum, qui et sator omnium deorum fuit . Iseus siquidem opinatur  hinc posse confici Lactantium anno Christi 302, hos libros edidisse. Nam secundum accuratam, inquit, Glareani ad Liuium chronologiam, ab excidio Troiano ad Urbem conditam anni 432 elapsi fuerunt; ab Urbe condita ad Christi ortum, anni 751; quibus si addas annos 302 ipsa annorum 1485, summa conficitur. uerum si uera sit hec annos computandi ratio, ex ea sequitur probabiliorem esse reiectam ab Iseo Baronii opinionem, qui eosdem Lactantii libros anno 316 compositos esse arbitratur. Ex tota enim summa anni 317 numerandi sunt. Quamobrem Iseus fateri cogitur tam uarias esse chronologorum ea de re sententias; ut certi nichil statui queat. Addit deinde, quod utique uerum est, Lactantium non multum curare de tradenda certa aliqua annorum computandorum ratione. Et uero non aliud  ibi probandum suscipit, nisi Saturnum deorum patrem, iuxta ipsam ethnicorum chronologiam, non ante annos circiter 1800 natum, atque eos proinde frustra de impiorum suorum rituum antiquitate gloriari. Quocirca in subsequenti libro, sic de Iouis etate loquitur: »Qui ante annos mille septingentos natus.« . Numquid ergo Iupiter Saturni filius centum annis patre suo iunior fuit? Constat itaque nichil ex his omnibus elici posse, quo horum librorum etas certo definiatur.

Quanquam autem id fateatur Iseus, putat tamen illos ipso Christi anno 302 fuisse reuera compositos. Testatum enimuero Lactantius facit se cum in Bythynia artem profiteretur oratoriam, et templum Dei euerteretur, impiis duorum ethnicorum, de quibus  nos paulo ante, scriptis se fuisse stimulatum, ut suas diuinas Institutiones ederet . Atqui euersum est illud templum anno 302, quo uidelicet Diocletianus, data lege, omnia christianorum templa destrui iusserat. Nemini autem, ait Iseus, probabile fiet Lactantium, non minus tanta horum gentilium impietate et audacia prouocatum, quam summo uere religionis tuende ardore incensum, post quatuordecim tantum, ut minus, annos suam in his libris, quibus eos confutaret, conscribendis impendisse operam. Nec eum moratur Lactantii ad Constantinum oratio, quibusdam in libris exhibita. Hanc enim, de qua infra agendum, ut spuriam et suppositam plane reiicit ac repudiat.

Sed huic alii respondent mirum penitus non esse,  si Lactantius non statim, quod scriptoribus sepe usu uenit, impia confutauerit ethnicorum Scriptorum commenta, tametsi passim scriptis publicis sparsa et disseminata fuissent. Quis enim asserere audeat utrum in potestate eius positum fuerit, ut per tempus, quo christiani uariis ac uiolentissimis uexationum tempestatibus concutiebantur, libros aduersus gentiles publicaret? Alie etiam cause nemini cognite accedere potuerunt, ob quas opportuniorem scribendi occasionem expectandam esse existimauerat. Quidquid sit, persuasum habent ualidioribus sane argumentis probari posse hos libros longe post annum 302 publicam uenisse in lucem.

 uerum hi duas adhuc scinduntur in partes. Nam Baronius illos ipso Christi anno 316 a Lactantio editos fuisse arbitratur . Contra uero alii non ante annum 321 ab eo scriptos fuisse autumauerunt. Suam autem sententiam eminentissimus ille Cardinalis duabus potissimum rationibus firmare conatus est. Primam inde ducit, quod Lactantius his conficiendis libris operam dederit, cum Licinius uexabat Ecclesiam, et Constantinus expeditionem contra illum parabat. Auctor quippe noster illi in huius operis prefatione uictoriam ab eo reportandam uaticinatur. Secundum uero hinc petit, quod Ariane hereseos, que caput anno 315 extulerat, tanquam note, et ubique iam uulgate, facta sit ab eodem auctore nostro  mentio .

Sed respondent alii in dubium uocari, utrum illa prefatio, et nomen Ariani in Lactantii textum ab aliquo male feriato scriptore intrusa non fuerint. Deinde uero tametsi omnino constaret hec ab Lactantio esse profecta, nichil inde Baronius, nisi aduersus suam opinionem posset conficere. Certis siquidem, inquiunt, et inuictis rationum momentis potest demonstrari Licinii persecutionem non ante annum Christi 319 esse exortam. Si Lactantius ergo huius persecutionis meminit, non anno Christi 316, sed post annum 319, hos libros composuisse dicendus est.

Tota igitur questio in hoc sita est, utrum Lactantius  de Licinii persecutione loquatur, ac quo tempore excitata sit. Quod ad primum autem spectat, utriusque opinionis fautores fatentur factam reuera ab eo persecutionis illius mentionem: Scribebat, inquit Baronius, hoc anno, quo persecutio Licinii uexabat Ecclesiam . Non eam igitur ille mox orituram, sicuti quidam putant, sed iam ortam haud obscuris uerbis pronuntiat.

Et certe Lactantius Diocletiani in christianos seuientis immanem crudelitatem, et eo imperante illata christianis horrenda atque hactenus inaudita supplicia depinxit, ut iam preterita, et quorum nonnulla ipsemet uiderat . Ast alia his plane similia aut prorsus eadem adhuc, cum hos libros exararet, inflicta sic alibi memorat:  Cultores Dei summi, hoc est, iustos homines, nimirum christianos, torquent, interficiunt, exterminant, nec causas odiorum reddere ipsi possunt, qui tam uehementer oderunt; quia ipsi errant. Irascuntur iis, qui ueram uiam sequuntur, et cum corrigere se possent, errores suos insuper crudelibus factis coaceruant, innocentium cruore maculantur, et dicatas Deo mentes, euisceratis corporibus, extorquent. Cum talibus nunc congredi et disputare contendimus. Postea uero: Ecce in eo errore est ciuitas, uel potius ipse orbis totus, ut bonos et iustos uiros, tanquam malos et impios persequatur, excruciet, damnet, occidat . . . . . Cur enim tam crudeliter seuiunt; nisi quia metuunt, ne in dies inualescente iustitia,  cum diis suis narinosis relinquantur . Rursus autem alio in libro. Spectate sunt, pectanturque adhuc per orbem terre pene cultorum Dei, in quibus excruciandis noua et inusitata tormenta excogitata sunt. Nam de mortis generibus horret animus recordari, cum immanium bestiarum ultra ipsam mortem carnificina seuierit . Denique plura in rem confessam, et postea adhuc tractandam, nunc non congeremus, quibus palam ille facit christianorum numerum tot tamque crudelibus tormentis et cedibus non modo non minui, sed semper augeri. Ex citatis quippe Lactantii uerbis satis aperte intelligitur duplicem ab illo memorari persecutionem, unam a Diocletiano motam, et a Licinio alteram .

 Definiendum itaque superest quo tempore hec secunda persecutio inceperit. At Boronius illud consignat anno Christi trecentesimo decimo quarto, cum obortis Constantinum inter et Licinum simultatibus, Cibalensi hic fusus uictusque fuit prelio, quod in Eusebiano chronico et aliis scriptoribus eodem anno 314 assignatur. Sed alii Liciniane persecutionis initium anno decimo nono supra trecentesimum factum fuisse arbitrabantur. Ab eiusdem enim Eusebiani chronici auctore, quemadmodum a Theophane et Cedreno, Licinius dicitur, anno 319 aut 320, christianos ex suo expulisse palatio. Atqui eos procul dubio inde eiecit, ubi primum cepit in christianam religionem palam seuire. Ad hec uero, in eodem chronico anno 321, Basileus Amasie Pontice  episcopus coronam martyrii sub Licinio retulisse perhibetur. Theodorus quoque eamdem, teste Nicephoro, coronam adeptus est sabbato, septimo mensis Februarii die, sicut in martyrii eius Actis, a Bollando editis, legimus. Atqui sabbatum die Februarii septima in annum Christi 319, dominicati littera D. notatum, non uero in annum 316, incidit. Lactantius igitur non ante hunc annum 319 diuinarum Institutionum libros edidit.

Nonne autem roboris ac firmamenti aliquid huic posteriori opinioni inde accedit, quod Lactantius significare uidetur se ex Bithynia, unde a Diocletiano, sicut diximus, uocatus fuerat, prius secessisse, quam hos diuinarum Institutionum libros emisisset in lucem?  Non enim prorsus inepte  colligi inde potest eos ab illo compositos, postquam se contulisset in Gallias atque ibi Crispus in eius traditus fuisset disciplinam. At id anno 318 aut paulo post contigit.

Quidam uero recentiores critici has utriusque et Baronii et aliorum sententie difficultates sustulisse sibi uidentur, dum dicunt factam fuisse a Lactantio duplicem horum librorum editionem. Opinantur enim illum primam his conscribendis manum admouisse, cum persecutione in christianos furente, in Bithynia degeret; deinde uero illos, data Ecclesie pace, ab eo secunda manu retractatos, et auctos, publicam prolatos fuisse in lucem. Posteriorem uero hanc editionem uulgatam esse existimant longe post Cibalense  bellum, et cum Lactantius apud Crispum Cesarem commorabatur in Galliis, ubi eam Constantino Magno nuncupauit. Nec parum forsitan huic opinioni fauere uidetur magna codicum manuscriptorum, ac precipue in fragmentis quibusdam exhibendis uarietas.

At quid, queso, prohibet, quominus hec discrepantia in male feriatum et improbum quemdam ueterum librorum corruptorem refundatur? Preterea Lactantius, sicuti paulo ante annotabamus, satis aperte significat se hos libros non composuisse, quamdiu in Bithynia remansit.

Urgebit fortasse aliquis a Lactantio, post publicatos diuinarum Institutionum libros, editam fuisse eorum epitomen. Cur autem eam confecit, nisi  maximam propter utilitatem, quam plurimi ex his libris perceperunt? Nonne ergo eamdem ob causam potuit ille secundam eorumdem librorum editionem diuulgare, prima ut fieri solet, magis accuratam, atque idcirco altera magis utilem? Inficias quidem non ibimus, hoc fieri potuisse: sed utrum reuera factum sit, nulla satis certa firmaque ratione stabilitur. Testis siquidem nobis est Hieronymus primam ac maiorem huius epitomes partem, a suo iam tempore fuisse amissam, que quidem paucis abhinc annis, quemadmodum dicemus, reperta et edita est. At cur, queso, in tota illa epitome, cuius conficiende laborem ab illius initio deprecatur, nullam duplicis diuinarum Institutionum editionis, fecit mentionem? Neque etiam secunde horumce librorum editionis, ullum  plane, nisi incertissimum omninoque fallax uestigium in ea, quam habemus, deprehenditur. Ergo aut nunquam hec secunda ab eo facta est, aut illius iacturam fecimus.

Que porro ex his diuersis de horum librorum etate sententiis uerior sit, iudicet equus rerum estimator, et eam amplectatur. Sed quodcumque iudicium feratur, fatendum est hos libros editos fuisse intra annum 316 et 322. Atqui illud sex tantummodo annorum interuallum non tanti momenti pluribus uidebitur, ut longius propterea disputationis filum trahatur. Interim expendamus utrum hi libri Constantino Magno, quod ad cognoscendum eorum tempus conducere potest, reuera nuncupati fuerint.



ARTICULUS II. Utrum Lactantius hos libros Constantino Magno nuncupauerit eumque una et altera oratione allocutus sit.


Duo potissimum in his diuinarum Institutionum libris occurrunt loca, ubi Lactantius Constantinum Magnum compellat, hocque opus fausto nominis ipsius auspicio incohatum fuisse testificatur. Horum autem in priore auctor eius perspicue asserit illum ex Romanis imperatoribus primum fuisse, qui repudiatis gentilium erroribus, uerum Deum coluit, ac restitutam a se ueram, scilicet Christi, religionem amplexus est . Quamobrem ei pollicetur fore ut Deus felicitatem ei tribuat, quandiu imperii moderabitur gubernaculum, atque illud  senex liberis tradat suis, quod ipse iuuenis a patre accepit. Nec minus asseueranter promittit fore ut pro tam egregio pioque facinore dignam a Deo mercedem accipiat, et alii in aliis terrarum partibus, aduersum Christianos tum adhuc seuientes, tanti sceleris penas persoluant.

In secunda uero, que priore longior est, Constantino imperatori rursum gratulatur, quod ad humani generis tutelam, et restituendam Christianam religionem a Deo excitatus, nemo amplius ne Christiani quidem nomen ulli exprobrare auderet, ac exstinctis omnibus tyrannis, pericula quam plurima uitauerit, solusque totius mundi teneat imperium. Addit porro omnes Deum precari, ut ab eo protectus et custoditus, in eius amore perseueret .

 At Iseus ac postea Thomasius uariis rationibus primam orationem spuriam omnino et supposititiam esse existimant. Primo enim ea abest a septem uaticanis, aliisque bene multis diuersa manu exaratis, et aliis impressis codicibus, ac potissimum ab omnium antiquissimo manuscripto sancti Saluatoris Bononiensis exemplari. Deinde uero hec, inquit, oratio pugnat cum genuinis Lactantii libris, quibus significat christianos tum adhuc per totum terrarum orbem ab gentilibus et tyrannis crudelissime diuexari. Audisti iam recitata a nobis superius eius uerba: neque hec minus perspicua uidentur: »Nemo huius tante bellue immanitatem potest pro merito describere, que uno loco recubans, tamen per totum orbem dentibus ferreis seuit, et non tantum artus hominum  dissipat, sed et ossa ipsa comminuit, et in cineres furit, ne quis exstet sepulture locus« . Atqui in illa ad Constantinum Magnum oratione tyranni non ubique, sed in quibusdam tantum orbis terre partibus in Christianos seuire dicuntur.

uerum hec specie uerboque tenus repugnantia, non multum alios morantur. A nobis siquidem iam obseruatum est duplicem a Lactantio denotari Christianorum acerbissimam uexationem, unam a Diocletiano, alteram a Licinio excitatam, ac priorem quidem preteritam, posteriorem uero presentem. Si ergo alicubi, ut in citato loco, de illa etiam uti adhuc presente loquatur, ibi non historici, sed oratoris sequitur morem, a quo res preterite tamquam presentes non raro exhibentur. Sufficit autem ad utramque  recte distinguendam, ut unius elapsum, alterius presens indicetur tempus. Nihil porro uetat, quominus Liciniana persecutio, non ubique seuiens, designari potuerit.

Minoris procul dubio ponderis illud est, quod urget Iseus Lactantium, ubi celeberrimos memorat Christiane religionis defensores, nullum Arnobii preceptoris sui, qui eodem ac ille tempore causam Christianorum agebat, habuisse sermonem. Rationes enim reddidimus, cur Arnobium pretermiserit, uel, si uelis, pepercerit nomini eius, ac uenerande semper magistri dignitati .

Neque etiam ualidius uidetur aliud eiusdem Isei argumentum, inde petitum, quod uarii scriptores,  atque in primis Hieronymus, qui Lactantii opera sedulo recensuit, nullibi dixerint hosce Diuinarum Institutionum libros Constantini Magni inscriptos fuisse nomini, aut illum in eis compellatum. Nam idem ipse Hieronymus simili silentio preteriuit cui pulcherrimus, ut ipse ait, Lactantii de Ira Dei liber, et alius de Persecutione, inscripti nuncupatique fuerint.

Nec erat sane quod instaret Iseus Lactantium ad hos edendos libros compulsum fuisse, cum Christianorum templum anno Christi, sicut diximus, 302 funditus dirutum uidisset; atque idcirco illorum editionem ad illud usque distulisse tempus, quo Constantinus Magnus pacem ecclesiis reddidit. Quid enim mirum est, si tempus ille exspectauerit magis  opportunum, quo uidelicet piissimus ille imperator, uicto Licinio, tantum fauebat Christianis, quantum Licinius ille aduersus eos in quibusdam prouinciis furebat ac bacchabatur?

Maior itaque ac tota pene difficultas posita uidetur in manuscriptorum codicum auctoritate. Constantini quippe nomen, et uerba quibus Lactantius eum alloquitur, penitus omissa sunt in antiquissimo Bononiensi, et aliis diuerse etatis manuscriptis codicibus, ac pluribus etiam editis, sed in aliis tamen non minori numero inueniuntur. Nam ut quinque uaticanos, aliosque aut prius, aut posterius exaratos pretereamus, hec omnia exhibentur in Floriacensis olim monasterii, nunc regie bibliothece codice, qui ibi numero 3735 notatur, et ab annis 900 uidetur  exaratus. In altero autem quondam Claudii Puteani, iam uero regie eiusdem bibliothece numero 3736 ab annis circiter 800 descripto, ea Lactantii ad Constantinum allocutio non quidem occurrit, sed in illo hic legitur libri secundi titulus: »Incipit liber secundus Lactantii Cecilii Firmiani, de Origine erroris, ad Constantinum.« Neque id temere ab amanuensi librario scriptum putaueris. In eodem etenim codice idem Constantini nomen sic initio libri tertii prefigitur: »uellem mihi, Constantine imperator, quoniam ueritas, etc.« Similiter et quarti initio: »Cogitanti mihi, Constantine imperator, et cum animo, etc.« Rursus uero quinti exordio: »Non est apud me dubium, Constantine imperator, quin hoc opus, etc.« Longioris et fortasse parum utilis opere  pretium foret alios omnes enumerare codices, in quibus ea omnia leguntur. Nam et horum codicum maior est numerus, sed non plures diu ante uulgatas typis editiones scripti sunt.

In hisce porro editionibus, ubi Constantini nomen, et Lactantii ad eum sermo reperiuntur, prior nominanda est, que Rome ex domo Petri de Maximo, anno 1468, prodiit. Legitur quoque in editione Betuleii anno 1563 et aliis plerisque omnibus. Thomasius uero in illius, quam anno 1570 publici iuris fecit, notis obseruat hanc Lactantii ad Constantinum orationem ab duobus Bononiensibus et quinque uaticanis abesse, quam idcirco Iseus, quemadmodum  Constantini nomen, ex Lactantii textu postea abstulit.

Non dubium itaque est quin tanta manuscriptorum codicum discrepantia suspensum teneat plurimorum animum, ne in unam citius inclinet, quam in alteram partem. Et certe si maior Bononiensis codicis antiquitas aliis preponderare uideatur, aliorum tamen in Galliis descriptorum etas, que uno uel altero tantum seculo posterior est, suum habet pondus, suamque auctoritatem. Huc accedit, quod nulla uideatur ratio cur ea Lactantii oratio, et Constantini nomen his libris aut adiicerentur aut tollerentur. Nihil quippe hec conducunt ad Lactantii propositum, atque iis additis aut deletis, nec minus integri sunt eius libri, nec meliores aut peiores. Postremo  non ignobiles critici Lactantianum stylum agnoscunt in ea oratione, que tolli facilius potuit, quam adiici.

uerum maioris forsitan ponderis forent hec argumenta, si plura non essent alia fragmina, que fraudulenter iisdem Diuinarum Institutionum libris inserta uidentur. Preter alia quippe plura de quibus mox agendum, altera certe Lactantii ad Constantinum oratio, priore, uti animaduertimus, longior, sub finem totius operis in quibusdam editionibus tamquam genuina legitur, et in quibusdam aliis reiecta est ad marginem . Sed eam Iseus neque in duobus manuscriptis Bononiensibus, neque in duodecim uaticanis, neque in ceteris quos ipsi uidere licuit, se inuenisse profitetur. Neque alii  etiam, posterioribus in Anglia, Cantabrigie, et Oxonii editionibus prefecti, illam in iis, quibus usi fuerant, manuscriptis Anglicanis repererunt. Abest quoque a Romana editione, diuulgata anno 1468, et ab eo, quem nos accurate recensuimus, codice manuscripto regie bibliothece, numero 3736, ab annis, ut diximus, circiter 800 exarato. De altero autem antiquiore eiusdem bibliothece exemplari nichil statui potest; quando quidem ultima eius folia post medium caput nonum libri septimi auulsa aut deperdita fuere.

Cum itaque hec oratio siue allocutio tot antiquiorum codicum auctoritate destituatur, nonne inde haud incerto confici potest illam omnino spuriam esse et adulterinam? At si hec notha est, et conficta  ab aliquo nugatore, cur non et alia prior? Sed par omnino non uidetur ratio. Secunda etenim hec oratio longe maiores suppositi additamenti notas pre se fert, quam prima. Hec quippe in multis, uti iam obseruauimus, exstat tam antiquioribus, quam recentioribus manuscriptis, illa in paucissimis, iisque etatis ultime. Deinde uero posterior non tantum huic priori, sed ipsimet genuino Lactantii textui aduersatur. In illa quippe, uti obseruatum est, scriptor dixit christianos in magna saltem mundi parte horrendis suppliciis torqueri, cedi et necari: in hac e contrario, qui Dei nomen uitio uerteret Christianis, esse neminem. In prima tyranni et Christiane religionis hostes infensissimi tum imperasse dicuntur:  in altera asseritur eos, datis scelerum suorum penis, iacere profligatos, solumque Constantinum summa rerum potiri. Nonne autem inde concludi haud absurde potest hanc secundam orationem supposititiam esse, ac uero Lactantii textui tam prepostere insutam, quam altera genuina, atque ab ipso reapse profecta haud immerito uidetur? Quod si res ita se habeat, dicendum erit hos diuinarum Institutionum libros a Lactantio, uti diximus, editos esse anno 320 aut 321, quo tempore iam suscepte erant Licinium inter et Constantinum inimicitie ac simultates, et ille in christianos seuiebat. uerumtamen quia falsarii et uetustissimorum codicum corruptores tanta temeritate nefarias manus libris Lactantii inferre ausi sunt, quid de his orationibus statui debeat,  expendas uelim, et pronunties. Interim uero alia borum librorum loca examinanda sunt, que similiter spuria, aut etiam deprauata, et adulterata fuisse perhibentur.



ARTICULUS III. De fragmentis pluribus que spuria uidentur, et Lactantii textui prepostere inserta.

Omnibus scripta Lactantii legentibus obuiam multa ueniunt, que in illius textum perperam intrusa plurimis non prorsus immerito iure uidentur. Primum illud est: »Sicut mater sine exemplo genuit auctorem suum, sic ineffabiliter pater genuisse credendus est ceternum. De matre natus est, qui ante iam fuit; de patre, qui aliquando non fuit. Hoc fides  credat, intelligentia non requirat. Ne aut non inuentum putet incredibile, aut repertum non credat singulare« . Multi autem hec ab insulsissimo quodam scriptore prepostere omnino addita existimant. Nam Iseus nos admonuit ea deesse in antiquissimo Bononiensi, octo uaticanis, aliisque optimis codicibus. Alii uero annotarunt illa quoque ab iis abesse, quos ad castigandam horum Lactantii librorum editionem pre manibus habebant. Desiderantur etiam in duobus uetustioribus regie bibliothece exemplaribus ab annis 900 et 800 exaratis.

Deinde uero quisquis ea, que fragmentum antecedunt et sequuntur, uel leuissime legerit, confestim comperiet eo Lactantii sermonem plane turbari. Apertam  insuper animaduertimus in hoc tametsi breuissimo additamento repugnantiam. Nam ibi Filius Dei Patri suo ceternus, et nichilominus aliquando non fuisse, siue non ceternus asseritur. Scimus quidem a Betuleio obseruatum in secunda editione Romana legi: »Qui aliquando non defuit.« Sed quis non uideat hanc emendationem a scriptore aliquo oculatiore factam, ut tolleretur tam euidens contradictio? Recte ergo uerba illa in aliis editionibus stellulis inclusa, melius in aliis ex textu ad marginem reiecta, in notis spuria esse animaduertuntur. Non desunt tamen docti quidam uiri, qui hec genuina esse ac catholico sensu dicta existimant. Sed illorum rationes infra examinabimus, ubi de Filii Dei diuinitate agemus.

 Nec multo post, ubi Lactantius de rerum omnium creatione disputare incipit, adiecta similiter uidetur hec periodus: Fecit in principio bonum et malum, id plane quid sit, apertius explicabo; ne quis me ita loqui arbitretur, ut pete solent, qui res incorporales quibusdam figuris quasi uisibilibus comprehendunt, cum presertim ipsum adhuc nichil esset. Tota enimuero hec periodus plane inconcinna, et Lactantio prorsus indigna, ab plerisque omnibus editionibus reiecta est; tum quia in manuscriptis Bononiensibus, undecim uaticanis, aliisque quamplurimis non inuenitur; tum quia Manichei errores redolere pluribus uisa est. Nos tamen illam legimus in antiquiore manuscripto codice regie bibliothece, qui numero 3735, sed non in altero, qui sequenti numero notatur. At  inde nichilominus colligitur iam a longo tempore eam Lactantii nostri textui fuisse inepte adiectam. Neque immerito quidem. Nam hec uerba ibi Lactantii sermonem perturbant et confundunt. Nonnulli preterea addunt his uerbis significari Deum fecisse bonum et malum, non modo ante creationem mundi, sed etiam ante Filii sui generationem. Si res ita sit, nichil profecto doctrine Lactantii, ut postea ostendemus, magis contrarium fingi poterat.

Paulo post in uetustiore codice regio media inter hec uerba: Tam etiam charus est, et ista: Hunc ergo ex bono per se malum effectum, Greci , hec interiecta fuere: Etiam charus est. De quo nunc parcius, quod alio loco et uirtus eius, et nomen, et ratio enarranda nobis erit. Interim de hoc uberius, ut  dispositio diuina noscatur; quia nec bonum intelligi sine malo potest, nec malum eque sine bono, et sapientia boni malique notitia est. Hunc ergo malum spiritum, Greci , etc. Sed hec neque in aliis manu exaratis codicibus, nec in editis pluribus occurrunt, nec ullus scriptor alicubi se ea legisse annotauit. Si ergo genuinum est hoc fragmentum, peccarunt profecto ii, a quibus auulsum aut omissum fuit. Si spurium et nothum, multo nequiores sunt, qui illud, data opera, textui Lactantiano inserere ausi sunt.

Paucissima uero post uerba, et ante hec: Exorsus igitur Deus, etc. interpositum est aliud additamentum, ceteris multo grandius, et cuius longitudo illud integrum a nobis describi non sinit. Ibi autem scriptis traditum legimus mundum a Deo creatum, ut  rebus contrariis sibique repugnantibus constaret; factos etiam duos spiritus, unum bonum, prauum alterum, ut in illorum potestate essent, que in mundo sibi inuicem aduersantur. Similiter Deus, uti ibidem asseritur, hominem creaturus, bonum fecit et malum, ut uirtus esse posset. Quia tamen fas non est malum a Deo proficisci, ille constituit spiritum prauum malorum inuentorem, deditque illi ad mala excogitanda ingenium et astutiam, ut in eo esset et uoluntas praua, et perfecta nequitia. Ambos autem illos spiritus ad certamen sic composuit; ut alterum preposuerit bono, et malo alterum. Postea creauit multos angelos repugnantis nature, qualis deorum, quorum pars post mundum conditum a celestis substantie  uigore desciuit. Omnes porro angelos, quorum principes erant illi duo spiritus, fuisse in principio pares, et eiusdem apud Deum conditionis.

Et hec quidem in hoc longiori sane additamento enarrantur. Sed Iseus asserit illud non reperiri in antiquissimo Bononiensi codice, neque in duodecim uaticanis, aliisque plurimis. Spark. uero notat illud etiam abesse ab Anglicanis, quorum copiam habuit, excepto tamen Bulliosensi. Deest quoque in editione Romana anno 1568 diuulgata, et aliis emendatioribus, quemadmodum et in peruetusto regio exemplari numero 3736. Fatemur quidem illud a nobis inuentum in altero antiquiori numero 3735, sed hoc ad marginem addito carmine:

Qui legis hec, lector, foueas laqueosque caueto.

 Putauit itaque librarius, aut codicis emendationi prepositus, in hoc fragmento uenenum propinari Manicheorum, qui duo principia, unum bonum, et malum alterum imperite predicabant. Eadem fuit opinio Isei, qui in notis suis obseruat impium illud dogma numquam alibi clarius adstrui. Spark. tamen Betuleium castigat, quod in suis ad hunc locum commentariis scripserit Lactantium ibi pugnare contra errorem Origenistarum et Manicheorum, qui Deum mali auctorem esse uoluerunt. Ceterum Betuleius hoc additamentum asteriscis uoluit includi, quia illud aut adulterinum, aut saltem plane dubium esse arbitrabatur. In eo autem mortiferum aliquod Manicheorum uirus uersute et subtiliter insinuari inde colligi potest, quod illius auctor aperte pronuntiat Deum  fecisse bonum et malum. Sed quoniam duriora uideri poterant hec uerba, ut ea corrigeret, aut mitigaret, paulo post addidit: Et quoniam fas non erat ut a Deo proficisceretur malum , illum constituit malorum inuentorem, quem cum faceret, dedit illi ad mala excogitanda ingenium et astutiam; ut in eo esset et uoluntas praua, et perfecta nequitia, et ab eo contraria uirtutibus suis uoluit oriri, eumque secum contendere, utrumne ipse plus bonorum daret, an ille plus malorum. uerum quid hac, inquiet aliquis, subdola emendatione uoluit sibi uersipellis ille scriptor? Nonne legerat que paulo ante ab ipso Lactantio nostro uere scripta sunt, a Deo factum alterum spiritum, in quo indoles diuine stirpis non remansit: Itaque suapte inuidia, inquit,  tamquam ueneno infectus est, et ex bono ad malum transcendit, suoque arbitrio, quod a Deo illi liberum datum fuerat, contrarium sibi nomen adsciuit. Unde apparet cunctorum malorum fontem esse liuorem. Nonne hec uti orthodoxa, ita satis clara et perspicua erant? Quid opus erat obscura et malitiosa aliqua interpretatione ibidem paucas post lineas adiecta? Quantumuis autem illa bono aliquo sensu explicari possit, cui, amabo te, credibile fiet omnia hec plane inutiliter ab Lactantio fuisse adiuncta?

Preterea in hoc additamento duo spiritus, quos Lactantius a Deo primum creatos memorat, dicuntur angelorum principes. Atqui in libro quarto, ad quem illius additamenti auctor nos mittit, prior spiritus a  Lactantio appellatur uerus Dei Filius . Ad hec uero, angeli in eodem fragmento finguntur non unius, sed repugnantis nature, qualis deorum. Sed ubi, queso, Lactantius ita umquam locutus est? Quid etiam quod scriptor ille ab Lactantiani sermonis imitatione ita recessit ut duas intra lineas hec uerba, exorsus est fabricam mundi, repetantur. Denique quantum hoc additamento male interrumpitur oratio Lactantii, tantum illo sublato, tota sibi coheret, et aptissime connectitur.

Aliud porro fragmentum, precedente longius in libro septimo exhibetur . Auctor autem illius declarat in aliis libris, et paulo antea se iis respondisse, qui obiiciebant culpam hominis refundendam in Deum, qui malum sicuti et bonum fecit.  Preterea nulla, inquit, posset esse uirtus, nisi Deus diuersa fecisset. Sublato enim malo, bonum etiam tollitur. Fecit igitur Deus bonum et malum, ut uirtutem exercitatione, et de malorum conflictatione redderet perfectam. Nulla enim sine hoste et certamine uictoria est. Quemdam uero contra argumentantem sic inducit: Si bonum sine malo esse non potest, quomodo primum hominem dicis ante offensum Deum in solo bono fuisse, aut postea in solo bono futurum? Huic itaque continuo respondet se hanc questionem in prioribus libris pretermisisse; ut ibi opportuniori loco illa discuteretur. Quapropter ut eam nunc soluat, docet primo hominem constare corpore terreno, et anima tenui, sed eterna; que cum sibi contraria sint, necesse est hominem bono et malo esse obnoxium:  Anime autem, inquit, adscribitur bonum, quia indissolubilis est; corpori autem malum, quia fragile est. Quamobrem bonum et malum separari non possunt, nisi anima a corpore separetur. Porro autem boni malique notitia simul primo homini data est: sed cum esset in bono tantum, id ipsum bonum esse ignorabat. Ast ubi primum percepit boni et mali intelligentiam, de beatitudinis loco in communem orbem relegatus est; ut experiretur bonum et malum, quorum naturam agnouerat. Unde apparet homini, ut bonum a malo discernat, datam esse sapientiam, que sine malo stare non potest.

Primus autem homo, pergit ille, quamdiu fuit in solo bono, uixit sicut infans boni et mali nescius. Sed non potest esse sapiens, et sine ullo malo beatus  ante anime corporisque separationem. Tunc enim sicut corpus ita et malum concidet, atque solum bonum cum anima beata semper permanebit. Sic ergo Deus hominem in hac uita medium inter utrumque posuit, ut haberet boni uel mali sequendi licentiam. Sed quia mala bonis, et bonis mala apparentia permixta sunt, officium sapientie desideratur; quo plus mente uideamus, quam corpore. Cum autem id difficile et rarum sit, ideo sapiens, qui fragilia bona contemnit; et Christianus, qui pro fide nec tormenta nec mortem recusat, pro stulto habetur. Homo ergo a Deo factus est mortalis, et malis subiectus, ut uirtutem caperet, eique uirtus daret immortalitatem.

Atque ita disputat auctor huius fragmenti. At illud  spurium, et Lactantio suppositum esse inde conficitur, quod illud Iseus in codicibus Bononiensibus, duodecim uaticanis, et aliis, Spark. uero in omnibus Anglicanis affirmant non inueniri. Neque a nobis etiam repertum est in uetusto codice regio numero 3736. De alio autem antiquiore nichil statui potest, quia ibi decurtatum mutilatumque fuit. Omittitur quoque in antiquis editionibus Romana, Florentina, Antuerpiensi et aliis melioribus. Betuleius uero suspicatus est illud a Gryphio omnium primo typis editum.

Quapropter a plurimis repudiatur tamquam adulterinum. Quidam uero suspicantur illud fabricatum esse a ueteratore quodam, ingenioso eque ac callido, qui Lactantii stylum recte imitatus est. Sed hoc procul dubio non fuit difficile homini, qui sua dicta ex  uariis ipsiusmet Lactantii libris collegerat. Nobis tamen facile non persuadebitur tot uno in loco adhibitas a Lactantio comparationes, quot iste ingessit in primam huiusce fragmenti partem. Multo autem minus putamus eumdem Lactantium illa usum fuisse, que desumitur ex Circo, contra quem tam uehementer, et iure tam merito declamat. Preterea ille non obscure significat, que in prima fragmenti illius parte disputantur, iam satis a se fuisse tractata: At enim, inquit, iam sepe dictum est uirtutem nullam fuisse futuram, nisi haberet, que opprimeret . Auctor uero huius additamenti palam declarat, aut potius fingit se hec leuiter attigisse, quamuis ea que ibi scripsit, ex quinto ac precipue ex sexto Diuinarum Institutionum libro delibauerit . Nec potiori ratione dicere poterat questionem de homine, qui sine malo esse non potest, in superioribus libris fuisse pretermissam. Que enimuero ibi protulit, hec pleraque omnia ex secundo et septimo Institutionum, atque ex libro de Ira Dei excerpta fuisse quiuis facile cognoscere poterit. Scimus quidem librum de Ira Dei a Lactantio, ut fusius infra ostendemus, editum fuisse post septem Diuinarum Institutionum libros, ubi hoc additamentum legimus. At certe si ibi ab eo scriptum fuisset, et tanta cura hanc soluisset questionem, certe in libro de Ira Dei, ubi eam retractauit, non omisisset nos solito suo more ad hunc locum mittere, aut aliquam illius facere mentionem.

 Porro autem etiamsi Iseus illud, sicut superiora fragmenta reiecerit, nec passus sit ea in Lactantii textu typis mandari, solius tamen Bononiensis codicis auctoritate fretus hec, ubi Lactantius de Cypriano disserit, illius inseruit textui: Unde apparet disertissimo et doctissimo uiro, quantum ad sacrilegos attinet refellendos, non facultatem dicendi, sed consilium defuisse in eo precipue, quod Demetrianum ueritatis expertem, non ratione prudentie humane, qua uti in principio debuit, sed auctoritate celestium preceptorum, quorum ille se hostem fatebatur, exstinxit . At ibi solita Isei desideratur diligentia, qui nobis expresse non edisseruit quo in manuscripto Bononiensi, an in uetustissimo, aut altero recentiore  hec scripta sint. Tametsi uero in priore exstarent, numquid illius solius auctoritas pre ceteris omnibus ualere debebit? Nonne et in eo sunt aliqua, sicut in aliis, librarii errata? At illud alicuius scriptoris esse additamentum inde patet, quod eadem de Cypriano postea et elegantius dicantur. uero autem simile non est Lactantium censuisse repetenda esse hec iniuriosa uerba, que de tam eximio scriptore non iure prorsus merito dicta uidimus. Nonne ergo multo uerisimilius, ne dicam certius, est hanc repetitionem oscitanti librario esse adscribendam? 

Denique uir cl. Stephanus Balusius  aliud breue de extremo iudicio fragmentum edidit, quod quidem in codice 1095 Colbertine Bibliothece post septem Diuinarum Institutionum  libros, et ante librum de Ira Dei descriptum inuenerat. Codicis autem huius auctoritate fultus, existimauit illud a Lactantio reuera profectum fuisse. Balusium secutus est Thomas Spark., qui illud postea ex duobus Anglicanis codicibus in editione Oxoniensi typis excudi curauit. Nos uero duos alios, de quibus paulo post agendum, in Colbertina bibliotheca uidimus, ubi etiam idem fragmentum eodem modo reperitur. uerum quomodo fieri potuit, ut illud in his tantum, que profecto recentissima sunt, exemplaribus, non autem in aliis longe pluribus et antiquioribus occurrat? Cur etiam in hisce manu tam recenti scriptis libris suo in loco descriptum non fuit? Nonne inde concludi potest nullam esse rationem, cur illud ex Lactantii nostri potius quam alterius auctoris libris transcriptum dicatur? Ut ut sit, tanti breue hoc fragmentum  non est momenti, ut in illius inquirendo parente diutius detineamur. Nihil noui enim nobis suppeditat, nisi Helie Thespitis nomen, qui, ut ibi traditur, fide  Iudeorum Antichristum persecutus est. Sed uereor, ne et hec uerba cum iis non conuenire possint, que Lactantius et in libro septimo Institutionum, et in epitome de Iudicio extremo scriptis tradidit.

At mirum sane quanta confidentia recentior quidam criticus  in una ex selectis suis epistolis asseruit hec omnia fragmenta, de quibus hactenus disputauimus, genuina esse ac sincera, atque a Lactantii textu ab iis fuisse amputata, qui in monasteriis olim codicum ueterum preerant emendationi. Nos uero ibidem monitos  esse uoluit fore ut in altera epistola, ne in hac longior esset, eadem tantummodo fragmenta examinet. An fidem liberauerit, nobis est incompertum. In citata autem epistola fatetur ea additamenta, in quibus Manicheorum errores deprehenduntur, in meliorum codicum manuscriptorum parte non inueniri. Sed audacter affirmat a multis seculis emendatores horum codicum ex auctorum textu hec et alia plura sustulisse, que sibi orthodoxa non uidebantur. Denique haud dubitanter asseuerat Lactantium, qui theologicis dogmatibus nostris non perfecte imbutus fuerat, potuisse falsis Manicheorum, a Gnosticis oriundorum, infici opinionibus.

 Sed uide, queso, insolitam plane hominis, cui critici nomen tanto in amore et deliciis est, sagacitatem, nouumque profecto argumentandi genus. Lactantius, ait uir ille criticus, potuit Manicheorum erroribus coinquinari; ergo his reuera coinquinatus est; ergo illa, de quibus agitur, scripsit fragmenta; ergo monachi codicum emendatores illa amputauerunt. O dignam certe tanto critico argumentationem! Sed ut tanti sceleris monachos accusaret, prius ipsi probandum erat Lactantium his Manicheorum erroribus reuera fuisse contaminatum, deinde scripta esse a Lactantio illa additamenta, ac quando a monachis auulsa, aut in posterioribus non descripta codicibus. At hec nunquam sane probabit, aut ullus alius probare poterit. Preterea uero pluribus rationibus demonstrauimus  notha et spuria esse ea omnia additamenta, atque ea potissimum que Manicheorum uirus uenenumque redolere uidentur. Nec minus clare ac perspicue ostendimus plerisque iisdem fragmentis orationem Lactantii prepostere turbari, atque oppositos eius doctrine propugnari errores. Sed pudet longiorem operam perdere in refellendis calumniis, quibus neotericus ille scriptor non solum fidem monachorum, sed uetustissimorum etiam scriptorum doctrinam in suis passim scriptionibus infamare frustra conatus est. Parcendum tamen homini, qui antequam animam anno 1712 ageret, ueniam ab iis, quos tam grauiter, quam immerito offenderat, publice petiit, obiitque in catholice Ecclesie sinu. Unum certe optandum, ut ad meliora animum eruditionemque suam conuertisset.



 ARTICULUS Iu. De uariis erroribus Lactantio adscriptis.

Si que in additamentis, hactenus recensitis, sint Lactantii errata, hec non Lactantio nostro, ut uidimus, sed aliis otio suo abutentibus, tribuenda esse plerique omnes haud plane immerito arbitrantur. Ad ipsummet uero Lactantium spectant plurime false opiniones, omnisque prorsus generis errores, quos multi sane sibi uisi sunt in eius passim scriptis deprehendisse. Tantus uero eorum est numerus, ut uix unquam alius scriptor tam sepe in paucis libris errasse uideatur. Aliqui enim centum et septuaginta illius errata olim numerabant, alii ea postmodum ad quatuor supra nonaginta, alii uero ad minorem numerum  redegerunt. Maior autem illorum pars ad fidem orthodoxam, minor ad moralem disciplinam, minima ad res physicas pertinet. Sed quo maior fingitur eorum numerus, eo facilius omnes intelligunt plura ex notatis locis sana esse, nec digna plane quibus illa censorie seueritatis nota inuratur. Quamobrem in Romana Operum Lactantii editione, anno 1468 diuulgata, frater Antonius Raudensis Theologus, sicut ibi scriptum legimus, a fratre Adamo Genuensi his uersibus redarguitur:

Hic male corripuit stolidis Antonius ausis
   Auctorem, in uariis causa pianda locis.
Non erat in tenebris errantis imaginis astrum
   Dicere, uel nitidum luce carere iubar. 
Denique cum sancte Ecclesie pia lumina constet
   Obsequio ex tanto conticuisse uiro:
Tu uero eloquio lingua interdicta latino
   I cubitum; nam te pensitat elleborum.

uerumtamen non defuerunt postea inter recentiores heterodoxos non pauci, qui Lactantium uel aliorum adhuc errorum accusauerint, uel ipsum eorum, que defendere frustra conantur, falsorum dogmatum fecerint conscium et fautorem. Sed tantam temeritatem postea opportuniori loco, ne eadem repetantur, duximus esse castigandam.

Grauioris procul dubio momenti debet esse testimonium Damasi Pape, qui in sua ad Hieronymum epistola hoc de Lactantii nostri epistolis tulit iudicium: Fateor tibi eos, quos mihi iam pridem Lactantii  dederas libros, ideo non libenter lego;  quia et plurime epistole eius usque ad millia spatia uersuum tenduntur, et raro de nostro dogmate disputant: quo fit, ut et legenti fastidium generet longitudo, et si que breuia sunt, scholasticis magis sint apta, quam nobis, de metris, et regionum situ, et philosophis disputantibus, plures mss. et edit. disputandis, alii disputantia. At his Damasus uerbis: Raro de nostro dogmate, nichil aliud significare uidetur; nisi eas quas Hieronymus proposuerat, de quibusdam sacre Scripture locis questiones. Deinde uero hec Damasi censura spectare tantum uidetur Lactantii, si nomen eius ibi scriptum sit, epistolas, non autem diuinarum Institutionum libros, in quibus, sicut in aliis, plura sane, uti ex illorum analysi, et aliis infra fusius dicendis, facile dignosci potest, de nostris dogmatibus  et placitis nec ieiune, nec indocte disputat. Quid uero, quod Hieronymus, ad quem scripsit Damasus, sic de iisdem Lactantii libris loquitur: Firmianus quoque noster in preclaro Institutionum suarum opere, Y littere meminit, et de dextris et sinistris, hoc est, de uitiis et uirtutibus, plenissime disputauit . De ipsius autem epistolis nichil possumus certo definire; quandoquidem nulle ad nos peruenerunt.

At saltem Gelasius primus, inquiet aliquis, in concilio Romano, opera Lactantii, cum aliis, que catholica et apostolica romana Ecclesia non recipit, his reiecit uerbis: Opuscula Lactantii apocrypha. At plures olim dubitauerunt utrum ea uerba genuina germanaque sint. Nos uero certo certius scimus illa in omnibus  antiquioribus et melioris note manuscriptis codicibus reperiri. Sed non minus compertum habemus  hoc Gelasii pape decreto plura ueterum Ecclesie Patrum, uti Tertulliani, Eusebii Pamphili, et aliorum scripta, tamquam apocrypha amandari, que nichilominus sana et orthodoxa esse omnes ultro fatentur. Eo itaque nomine notata fuerunt, uel propter alias eorumdem scriptorum lucubrationes, erroribus infectas; uel propter quedam errata, quibus alicubi asperguntur. Nemo autem negare potest Lactantium nostrum hos diuinarum Institutionum libros conficiendo, in plures impegisse errorum scopulos, atque in eum in primis, quem Chiliaste de millenario Christi post extremum iudicium in terris regno finxerant. Nonne autem is solus error predicte Damasi censure locum dare potuit? Nos autem de illo egimus, et infra adhuc aliquid dicemus.

 Alios porro siue ueros, siue adscriptos illi errores solito candore nostro sic suo loco exponemus, ut, iis ulla absque dissimulatione explicatis, palam omnibus faciamus, quid in illis reprehensione dignum sit. uerum eadem ingenuitate alios eluemus, qui ei a quibusdam inconsiderantia, aut maleuolentia adscribuntur. Nihil quippe nonnullis recentioribus magis cordi est, quam ut ueterum Ecclesie Patrum lapsus erroresque augeant et muliplicent. Nonnunquam tamen uersuti illi homines simulant se illos aliquantulum excusare; quia errare humanum est, aut quia uetustis scriptoribus, ex ethnicorum ad Christi religionem uenientibus, nondum satis explorata fuerant sacra nostra documenta. Sed hac subdola fraudulentaque excusatione nichil aliud agunt, quam ut illorum,  et antique ac semper uenerande traditionis infirment eleuentque auctoritatem.

Ceterum qualescumque sint Lactantii neui, aut errores, nos certe paulo post ostendemus Christiane religionis ueritatem ualidissimis ab illo demonstrari rationum momentis. Negari quoque non potest in eius libris plura christiane fidei de sacra Scriptura, de Deo, de Christo Domino, de ueteri et noua lege, huiusque preceptis et institutis documenta recte ab eo explicari, asseri et confirmari. Sed hec clarius et fusius traduntur in Diuinarum Institutionum libris. Quapropter him rito censentur precipuum esse illius opus, magna cura, animique contentione elaboratum. Neque tamen illud ea sola sacra, sed profana quoque et uaria ac multiplici eruditione refertissimum  est.





[IOSEPHI ISAEI CAESENATIS NOTAE IN SEPTEM LIBROS DIuINARUM INSTITUTIONUM.]



NOTAE IN PRIMUM LIBRUM DIuINARUM INSTITUTIONUM LACTANTII FIRMIANI.



CAPUT PRIMUM.

 Nam et abiecisse quosdam res familiares suas, etc.  Fuerunt hi Socrates, Democritus Abderites, de quo et ipse Lactantius lib. III, cap. 23, Anaxagoras, Clazomenius, et alii.

 Nam quia uirtutibus amaritudo permixta est, uitia uero uoluptate condita sunt, illa offensi, hac deliniti feruntur in preceps, etc. Idem ait lib. de Ira Dei, c. 19. Hec autem causa preter alias affertur, cur, cum uirtus sit homini secundum naturam, uitium uero contra , illam tam pauci, hoc tam multi amplectantur; nempe quia licet bonum uirtutis sit hominis nature consentaneum, secundum partem rationalem, tamen bonum sensibile, quo in uitium pellicimur, etiam ei conuenit secundum partem sensitiuam, que rationi aduersatur. Quamuis autem portio rationalis sit in homine potissima, nichilominus homo sequitur potius bonum sensus, quam bonum rationis, quia incipit a bono sensibile cognoscere et amare bonum rationis. At uero multo plures sunt incipientes, quam consummantes: ideo plures sunt, qui sistunt, et qui sunt in bonis nature sensitiue, quam qui perueniant ad bona  rationis amplectenda; eo magis quod ualida est illecebra sistendi in illis, et quiescendi, quoniam sunt ab ineunte etate in usu, sunt etiam magis nota, nimirum euidenti experientia sensuum, sunt denique magis mouentia, tum ratione prompte delectationis, tum ratione imminentis oppositi contristantis. Rationis autem bonum, quod est uirtus, prouecta etate percipitur, et parum cognoscitur, et parum mouet. Nam tristitiam, atque amaritudinem  saltem in principio permixtam habet; premium uero et uoluptatem in futurum promittit, ut ait Arist. III de Anim. Text. 53. Caietanus d. quon. 71.

Multum tamen nobis exercitatio illa fictarum litium contulit, etc. Fictarum ait litium; nam uerarum nunquam patronus fuit, cum ne forum quidem attigerit, ut testatur ipsemet lib. III, cap. 13. Olim autem cum in Grecia, et Rome floreret eloquentie studium, iuuenes percepta grammatica ducebantur ad rhetores, qui themata illis uel confecta, uel ex historiis petita  proponebant, qualia sunt, que in Senece patris, et Quintiliani declamationibus, et apud grecos scriptores etiamnum multa reperiuntur; in quibus pueri in scholis sese dictione ac scriptione exercerent, ut postea serio ad populum uel senatum eloqui possent: sed et in utramque partem disserere, et , id est propositiones inopinabiles, et materias infames pertractare consueuerant, de quibus Gell. lib. XuII, cap. 12. Ita enim ad dicendum de re quacumque, prompti atque instructi fiebant. Qui igitur hac dicendi ratione in scholis erudiebantur, declamare dicebantur, orationesque huiusmodi ad forensium actionum similitudinem dicte, declamationes uocabantur. Unde S. Hieronymus in questionibus ad Damas: Nec aures  Quintiliani flosculis, et scholari declamatione mulcende. De quibus non parum multa apud Quintil. lib. II, cap. 10, et lib. Iu, cap. 2, Senec. in Prologo Declamationum. Floruit in eo dicendi genere Libanius sophista, ob id sane quam gratus Iuliano  Imperatori, de quo scripsit Eunapius. Item Carneades, de quo meminit idem Lactantius lib. u, cap. 15. Paulus quoque Tyrius eo nomine tam charus Adriano Imperatori fuit, ut Tyrum eius patriam fieri metropolim ab eodem Imperatore obtinuerit, ut scribit Suidas. He itaque exercitationes erant, quibus paulo supra Lactantius ait se in professione illa oratoria diu uersatum, iuuenes olim non ad uirtutem, sed plane ad argutam malitiam erudiuisse, multumque illarum usum nunc sibi profuturum, ad causam ueritatis aduersus Gentes perorandam.

Nam si quidam maximi oratores, etc. Ipsum fortassis M. Tullium intelligat, quem a forensibus actionibus, et gerenda republica, in philosophie studio, tanquam in portu conquieuisse ex ipso nouimus initio Tusculanarum, et lib. pr. Academic. quest.

Et si quidam prudentes, et arbitri equitatis, Institutiones ciuilis iuris compositas ediderunt, etc. Fuerunt  hi Caius, Ulpianus, Paulus, Florentinus, Callistratus, Martianus.

Erroresque turpissimos sopiamus. In aliquibus impressis libris, post hec uerba, subtexitur illa oratio. Quod opus nunc nominis tui auspicio inchoamus, Constantine, Imperator maxime. Qui primus romanorum principum, repudiatis erroribus, maiestatem Dei singularis ac ueri, et cognouisti, et honorasti. Nam cum ille dies felicissimus orbi terrarum illuxisset, quo te Deus summus ad beatum imperii culmen euexit, salutarem uniuersis, et optabilem principatum preclaro initio auspicatus es; cum euersam sublatamque iustitiam reducens, teterrimum aliorum facinus expiasti: pro quo facto dabit tibi Deus felicitatem, uirtutem, diuturnitatem, ut eadem iustitia, qua iuuenis exorsus es, gubernaculum reipublice etiam senex teneas; tuisque liberis, ut ipse a patre accepisti, tutelam Romani nominis tradas. Nam malis, qui adhuc aduersus iustos in aliis terrarum partibus seuiunt, quanto serius, tanto uehementius idem Omnipotens mercedem sceleris exsoluet; quia ut est erga  pios indulgentissimus pater, sic aduersus impios rectissimus iudex. Cuius religionem cultumque diuinum cupiens defendere, quem potius appellem, quem alloquar, nisi eum, per quem rebus humanis iustitia, et sapientia restituta est? Hec oratio Constantinum alloquitur iam palam Christi religionem amplectentem, et impietatem auersantem; quo tempore Licinius Constantini in Imperio consors, pacta cum ipso Constantino conuenta de christiana protegenda religione contemnens, Ecclesiam Dei per omnem Orientis oram uexabat: Occidens autem Constantini dominatum sortitus, summa pace ac tranquillitate potiebatur. Quamobrem nonnulli grauissimi et magni nominis uiri ex hoc loco sibi tempus deprehendisse uisi sunt, quo Lactantius hosce Institutionum suarum libros elucubrauit. Putant enim, hoc contigisse anno Domini trecentesimo decimo sexto, quo persecutio Licinii uexabat Ecclesiam, et aduersus eum a Constantino expeditio parabatur; atque in hac prefatione ad Constantinum, ut putant, directa,  uaticinatum fuisse Firmianum cladem illam ac perditionem Licinii, et Constantini uictoriam. Ego uero haud possum, quin cum Thomasio sentiam, loca huiusmodi, quibus uel Constantinus appellatur, uel ad ipsum sermo dirigitur, notha esse ac supposititia, cum in antiquissimo omnium Sancti-Saluatoris bononiensis codice, in plerisque uaticanis, ceterisque probatioribus ea deesse animaduerterim. Iam tota hec oratio non solum ab antiquissimo illo, atque item ab altero eiusdem cenobii codice, sed etiam a septem uaticanis, ab excusis florentinis, et ab aliis multis tum mss. tum impressis abest; et post illa uerba  continenter legitur . Habemus quoque alia Lactantii loca, que omnium omnino codicum auctoritate fulta, nullam controuersiam aut ambiguitatem patiuntur, quibus non satis consentiunt, que in hac oratione leguntur. Ille quidem lib. u, cap. 2 et 4, cum enuntiat, qua causa ad scribendum accesserit, ait, se eo tempore,  quo in Bithynia oratorias litteras docebat, templaque Dei euertebantur, cum duos intellexisset  ibi ueritati superbius atque importunius insultare, suasque impietates et blasphemias aduersus Christianam religionem euomere, illorum superba impietate stimulatum suscepisse id scribendi munus, ut omnibus ingenii sui uiribus accusatores iustitie refutaret. Templorum autem euersio ex Diocletiani decreto, et Porphyrii trium librorum contra Christum editio in annum Domini trecentesimum secundum incidit. uerum hoc loco tum demum sibi hoc opus inchoari dicitur, quando in Occidente iam malis quiescentibus, in aliis tamen terrarum partibus aduersus iustos seuiebant; uidelicet cum aduersus Licinium a Constantino expeditio pararetur, que contigit anno Christi trecentesimo decimo sexto. Quomodo autem simile uero uideatur Lactantium impiis Porphyrii et  Hieroclis disputationibus, ut ipse ait, exstimulatum, et merita pro Dei religione ira succensum, quatuordecim annos moram traxisse, atque a calamo temperasse, et non protinus ad scribendum accessisse, seque ad refutandas illorum impietates primo quoque tempore contulisse? Illud etiam non parum habet momenti, quod quo tempore Lactantius Institutiones scribebat, crudelitas tyrannorum aduersus christianos per totum orbem terrarum exercebatur; id enim expressis uerbis ita testatur lib. u, cap. 11, que  uno loco, etc. et cap. 12 eiusdem lib.: Ecce in eo est errore etc., lib. u, cap. 12. Ecce in eo est errore orbis ipse totus, ut bonos et iustos uiros, tanquam malos et impios persequatur, excruciet, damnet, occidat; et cap. 11 eiusdem libri: Que  uno loco recubans, tamen per totum orbem dentibus ferreis seuit, etc. Et lib. uI, cap. 17: Spectate sunt enim, semperque spectantur adhuc per orbem pene cultorum Dei, in quibus excruciandis noua et inusitata tormenta excogitata sunt, etc. At tempore Liciniane persecutionis,  quo hec oratio ad Constantinum directa fingitur, quiescebat fere per orbem Christiana religio: tantum in Oriente uexationem aliquam patiebatur quod et ex hac oratione ostenditur, ubi dicitur: Nam malis, qui adhuc aduersus iustos in aliis terrarum partibus seuiunt, quanto serius, tanto uehementius idem omnipotens mercedem sceleris exsoluet. Que uexatio, cum occidentem non attigerit, a Seuero non est eiusmodi uisa, que inter alias Ecclesie persecutiones censeretur; sic enim habet lib. II Histor.: Sane tum Licinius, quia aduersus Constantinum de imperio certauit, milites eius litare preceperat, abnuentes a militia reiiciebat: sed inter persecutiones non computatur, adeo leuioris negotii fuit, quam ut ad ecclesiarum uulnera pertineret.« Eusebius quoque in uit. Constantin. lib. I: Uti  Imperium Romanum in duas partes diremptum noctis tenebris, et splendori diei omnibus persimile uideretur; nam iis, qui Orientem obtinebant, tamquam noctis caligo offundebatur: illis autem, qui erant alterius  partis incole, splendor clarissime diei illuscescebat. Denique Sozomenus lib. I, cap. 2: Per idem tempus Christiani, qui uersus orientem ad Lybes usque, qui sunt confines Aegyptiis, habitabant, conuentus palam agere propterea non ausi sunt, quod Licinius beneuolum suum erga illos animum mutauerat: at Greci, Macedones, et Illyrici, qui uersus occidentem suarum rerum domicilia habebant, Constantini opera, qui illi imperii romani parti prefuit, libero animo et securo Deum coluerunt. Permouere id quoque fortasse quempiam possit, quia si scripsit Arnobius anno Domini trecentesimo secundo, et opus suum quasi fidei sue uadem propere ac festinanter edidit, ut quamprimum inter fideles admitteretur, utique simillimum uero uidetur, opus illud post quatuordecim annos a Lactantio uisum, siquidem scripsisse illum uelimus anno trecentesimo decimo sexto. At uero quid cause esse potuerit non apparet, cur cum semel Theophili, semel atque iterum Tertulliani, Cypriani, Minutii meminerit, qui omnes Christianorum causam aduersus  gentes iamdudum egerant , tamen sui ipsius magistrum, qui causam eamdem non minus quam quisquam ipsorum acriter ac luculenter, sed propius et recentius multo peregerat, tam alto Arnobium silentio presserit, nisi quia uterque eodem scribebat tempore, necdum forte Lactantius Arnobii libros uidisse poterat. Sed et sanctus Hieronymus, qui primam librorum Lactantii editionem uidisse potuit , quique tam sedulo illius opera recensuit, ut cuinam quodque eorum inscriptum ab illo fuerit dicere non omiserit, simpliciter et absque ullius ad quemquam inscriptionis commemoratione libros Institutionum pertransit, nec usquam  Constantini imperatoris meminit, cuius tamen profecto nomine librorum horum dignitatem atque existimationem apud omnes augeri plurimum posse intelligebat. Non meminit Honorius Augustodunensis, qui eodem modo quingentis ferme abhinc annis eorumdem Lactantii operum catalogum texuit. Non aliam putamus ob causam, quam quia hi libri ad Constantinum minime fuerint ab auctore inscripti, nimirum, ut probauimus, elucubrari cepti anno trecentesimo secundo, et ideo, ut credere par est, iam perfecti, absoluti, editi, antequam Constantinus impietatem palam auersaretur, et christianam fidem amplexaretur. Ita igitur sentio non solum Methodium et Arnobium eodem tempore, quo editi sunt a Porphyrio Commentarii illi blasphemi aduersus Christum, nempe anno trecentesimo secundo, sed etiam Lactantium nostrum sacrilegas ethnicorum impietates aduersis scriptis refutare aggressum, atque hanc orationem, que tot rationibus exploditur, notham et supposititiam esse; neque sustineri  posse, ut censebat Thomasius, quod fieri potuerit, ut Lactantius ante tempora Constantini scripserit hos libros, sed eos Constantini tempore ediderit; non enim hic edidisse illos dicitur, sed nominis eius auspicio tunc temporis inchoasse.



CAPUT III.

Tantarum. Hec dictio non magnitudinem, sed multitudinem hoc loco significat, ut fiat antithesis ad illud  ita Grecis promiscue significat, tot, et tantus: hanc dictionem in eadem significatione accipi apud iurisconsultos annotauit Antonius Augustinus lib. II Emendat. cap. p. ex L. Si ita legatum. D. de legat. p. ubi habetur: Sed non in ampliores, quam decem, qui legati sunt; quod si minus sunt, in tantos, quanti inueniantur. Sic, quantus, pro, quot, ut in d. L. et in L. 2, § Si uero. Cod. de prefect. Pretor. Aphric. Et quanti limitanei, in quibus locis uel limitibus constituti. Addo uegetium lib. III, cap. 5, ex optimis codicibus: Signorum militarium  quanta sunt genera. Et eod. lib., cap. 9: Ut integris suis quantos possint homines interimant. Sic et Luce interpres 15 quem temere damnat ualla: Quanti mercenarii in domo patris mei abundant panibus.



CAPUT Iu.

At quin impleta esse, etc. Ita lego, non atqui, ex B. et T. Arnob. lib. uI, in princ.: At quin nos arbitramur, omnem Deum, etc. Lib. III: At quin ego rebar paulo ante, spontaneas esse numinum benignitates. Tertullian. Apologet. c. 2: At quin inuenimus inquisitionem quoque in nos prohibitam. Papinian. in l. debitor., § 1, D. ad S. C. Trebell. At quin siue possidet creditor actor, idemque heres rem, siue non possidet. Paulus in L. At quin natura, D. de negot. gest. At quin natura debitor fuit. Et ita scriptum esse in Pandect. Florent. testatur Barnabas Brissonius in Parerg. qui et alia loca ostendit.

Sed etiam coherentia. Sed saltem coherentia, uel, sed certe coherentia, siue, sed uel coherentia, dicere  debuisse Lactantium notat uall. et mendum esse librariorum suspicatur lib. III, Elegant., cap. 27.



CAPUT u.

De his, quibus omnino, etc. Ita legitur in B. T. Sic infra lib. u, cap. 15: De suis doceamus auctoribus. Cicero Lentul.: De Crasso domum emissem. De Orator. Hoc audiui de patre. Recentiores editiones habent, ab his quibus, etc. At uetustiores, de quibus his omnino, etc.

Ex his unum Deum probemus necesse est. Demonstrat Lactantius, ethnicos sapientes ueteres unum Deum credidisse. Idem prestat Clemens Alexandrinus in Orat. ad gent. uid. August. Eugubin. de peren. Philosoph.

Homerus nichil nobis dare potuit, etc. Immo potuit et prestitit; nam Cyrillus contra Iulianum, Homerum unum Deum asseruisse demonstrat.

 Aquam esse dixit, ex qua nata sint omnia, etc. Preter notatos ad oram textus, uide Plutarchum in Placitis, Lertium, Eusebium de Prepar. lib. I, cap. 5, et lib. uII, cap. 5. Ambros. lib. I Hexamer. cap. 2. August. Ciuit. lib. uIII, cap. 2. Cyrill. contra Iulian.

Et Anaximenes, etc. Non ethera, sed era legitur apud Ciceronem ubi scil. de Anaximene loquentem, et apud Lertium in Anaximene.

Permixtus. uulgata lectio Maronis habet, commistus.

In summum tamen unam mentem mundo preesse testatur. De Aristotele loquitur, quem ex 2. de Generat. ex 12 Diuinorum, ex cap. 7 libelli de Mundo, unum Deum sensisse constat: ostenderunt id recentiorum uiri doctissimi Trapezuntius lib. II de comparat. Arist. et Plat. Scaliger de Subtilit. ad Cardan. exercitat. 365, alii nonnulli.

Plato. In Parmenide, Timeo, Phedon. Legib. Repub. uidendus est Bessarion cardinalis lib. II aduersus Calumn. Platon.

Omnia sentiens ac mouens. Secutus sum lectionem  Tax. et P. et Ciceronis ipsius prima Tusculan. al. omnia sentiens, et omnia mouens.

De immatura Morte. Liber intercidit.

Item in Exhortationibus. Etiam hic Senece liber intercidit.



CAPUT uI.

Ob eamque causam in Aegyptum profugisse. Cic. III de Nat. deor. unde hunc locum pene ad uerbum desumpsit Lactantius, habet: ob eamque causam Aegypto prefuisse.

Thoyth. Ex eodem Ciceronis loco emendaui Lactantii textum, qui in aliquibus exemplaribus habet, Thoth. Sed et Eusebius scribit in I Preparationis, ab Alexandrinis Thoth, ab Aegyptiis Thoyth dici Mercurium. Quin etiam ex pulcherrimo sane loco Martiani Capelle lectionem hanc confirmemus. Is enim lib. II, sic ait: Itaque primo conducatne connubium, atque etherei uerticis pennata rapiditas apto sibi federe copuletur, ex nuptiali congruentia numero conquirit; moxque  nomen suum, Cylleniique uocabulum  in digitos calculumque distribuit, ex quo finalem utrinque litteram sumit, que numeri primum perfectumque terminum claudit: dehinc illud, quod in fanis omnibus soliditate cubica dominatur; litteram quoque, quam biuium mortalitatis asserere prudens Samius existimauit, loco proximo sumit, ac sic mille ducenti decem, et octo numeri effulserunt. Numeros enim Greci per litteras exprimunt [Figure: 3Kb]

Pheneate. Ita Cicero ubi supra. Sed et Pausanias in Arcadic.: Deorum uero  omnium maxime Mercurium Pheneate uenerantur, etc. Et quidem  de qua hic Lactantius, fuisse in Arcadia existimari potest ex Stephano. uerum quoniam plerique libri hic pro Pheneate, habent, Saite , et Lactantius lib. de Ira Dei, cap. 11 testatur Ciceronem scripsisse, in numero deorum apud Aegyptios haberi Hermetem, eum scilicet, qui ob uirtutem multarumque artium scientiam Trismegistus nominatus est, de quo eodem hic sermo habetur, suspicatus est uir clarissimus Petrus Ciacconius legendum hic esse, et Saite, et Pheneate colunt eum religiose; et apud Ciceronem, quem Saite colunt, et Pheneate, ut dicatur et in Aegypto a Saitis, et in Arcadia a Pheneatis coli. In nonnullis Lactantii codicibus corrupte legitur Femete pro Pheneate.

, etc. Hec ad uerbum non reperio in Hermete sed similia ad finem cap. 5 Pimandr.

Deo igitur nomen non est, quia solus est, etc. Ita  quoque Minucius Felix in Octauio. Dionys. I, cap. de Diu. nomin. ait, neque nomen eius esse, neque opinionem. S. Thom. pp. quest. 13, art. 1, ait: Deum a nobis nominari non posse nomine, quod eius essentiam significet secundum quod est, quia nominamus, ut concipimus, et nomina sunt signa notionum: at Dei essentiam nosse in hac uita non possumus. An uero imponere Deo nomen tale queant Beati, disputant theologi in pr. sentent. dist. 22 et p. p. quest. 13, art. p. Et quomodo philosophi prisci Deum nominarint, uide August. Eugub. de peren. philosophia lib. III.

Proprium nomen est Deus. Dicitur enim . quod est uidere, quasi omnia prouideat, omnibusque prospiciat, ut scribit Damascenus lib. p. Orthod. fid. cap. 12. Ergo ab uniuersali rerum prouidentia hoc nomen, Deus, desumptum est ad significandam diuinam naturam.

Sibyllas decem numero fuisse, etc. De Sibyllis in genere uidendi sunt Solinus cap. 8; Aelian. de uaria Hist. lib. XII; Martian. Capell. lib. II; S. Hieronym. aduersus  Iouinian. lib. p.; Suidas in Herophila, et in , Franciscus Petrarca Iu Memorab., cap. 3; Ficinus lib. de Doctrina Christiana; Io. Ludouicus uiues ad cap. 23, lib. XuIII; S. August. de Ciuit. Dei; Gyrald. Dialog. 2 de historia Petar.; Onufr. Panuin. in lib. de Sibyllis et Carminib. Sibyllin. Eas numero decem fuisse plerique Lactantium, seu potius uarronem secuti asserunt. Sunt qui putent plus fuisse. Contra uero unam Sibyllam, Sibyllinaque carmina, que sub plurium Sibyllarum nomine leguntur, unius esse, sunt qui contendant: alii duas tantum fuisse autumant. Sed et illud animaduertendum, solere sepe id, quod alteri Sibylle ab aliquo scriptore tribuitur, ab alio item ad alteram referri; ut iam hinc bonus lector intelligat, que de Sibyllis feruntur, ualde perplexa esse atque obuoluta.

Quartam Cumeam in Italia. Urbs est Campanie Cume dicta, in qua Sibyllam hanc oracula fudisse pronuntiant, et de qua urbe Seruius loquitur in III  Aeneid. super illud:

Huc ubi delati Cumeam accesseris urbem, etc.
Alia est urbs in Locrensi agro, qui est Ionie minoris Asie, que latine dicitur Cuma, e, uel Cume, huius Cumes, Erythris proxima, in qua et aliam Sibyllam uaticinatam fuisse traditur; ex utroque, uel potius ex uno hoc ambarum Urbium nomine adiectiua deducta sunt, Cumeus atque Cumanus, que cum aliis scriptoribus sepe, tum Lactantio nostro amphibologie occasionem prebuerunt, dum sepe alteri Sibylle tribuunt, quod est alterius, et Cumeam cum Cumana, et Erythream  cum utraque confundunt. Lactantius hoc loco dum Cumeam nominat in Italia, satis illam ab alia discriminat, que Cumea, siue Cumana Ionica dici potest, quam inferius numero septimam ex uarrone recenset. De hac igitur Cumea Italica meminit Aristoteles in lib. de Admirand. audition. cap. 91. Iustinus Martyr in Admonitor. gent. in fine, Silius lib.  XII. Eam nescio quomodo Phemonen proprio nomine dictam scribat Seruius in illud III Aeneid.:

Quecumque in foliis descripsit carmina uirgo, etc.
cum in 6 uirgilius Deiphoben eam appellet, et hoc ei fuisse proprium nomen ibi quoque Seruius ipse confirmet. Gregorius Giraldus Dial. 2. hist. Pet. et Petrus Ciacconius quod uiderent, de Sibylla Cumana inferius locutum Lactantium, putauerunt, huic loco mendum inesse, et pro, Cumea, legendum esse Cimmeria, secuti Suidam in , qui eodem ordine quo Lactantius has Sibyllas enumerat, , et Isidorum lib. uIII Orig. cap. 8, qui omnia ex hoc loco mutuatus uidetur, ut quis non immerito suspicetur, ita olim fortasse lectum apud Lactantium. At uero quamuis Cimmeria quoque dici potuisset, quod ex Cimmerio Campanie uicino Cumis oppido, ut aliqui  putant, fuerit oriunda, tamen recte Cumea quoque dicitur a plerisque, quod Cumis responsa dederit, ut intelligimus tum ex aliis, tum ex Iustino, qui ibi eius antrum se inuisisse testatur ubi supra; et quidem ita legitur in duodecim uaticanis et aliis omnibus tum mss., tum excusis, a quibus non sum ausus discordare; et Suide interpres ibi non , sed legit. Lactantius autem satis, ut diximus, aliam ab alia discriminat, dum hanc Cumeam Italie nominat; illam igitur Cumanam a Cuma Ionie dictam intelligat necesse est.

Quintam Erythream. Hanc nonnulli eamdem dicunt cum Cumea Ionica; nec mirum id erroris irrepsisse propter locorum, nempe Erythrarum Ionie, ubi hec uaticinata ab aliquibus dicitur, et Cume Ionie, ut supra diximus, propinquitatem. At uero cur Cumeam Italicam et Erythream Aristot. cap. 91 de admirand. Audition. unam dixerit non uideo; nisi dicamus Erythream uocitatam fuisse quoque Cumeam, ut asserit Martian. Capell. lib. II, forte quia et ipsa quandoque  Cumis sit uaticinata. Nam scribunt aliqui, Cumis plures mulieres uaticinatas fuisse, que omnes Sibylle nomine nuncupantur; illuc enim proficiscebantur, uel ut peritiores diuinandi fierent Apollinis oraculis, qui ibi maximum habuit Fanum cum specu, uel ut eius sacris preessent, que non nisi a mulieribus peragi solitum erat: que omnes postea ab urbe illa Cumee, uel Cumane sunt uocate. De hac meminit Clemens PP. primus in epist. ad Corinth. Lactantius ipse iterum lib. de Ira Dei cap. 22. Constantinus Magnus Imper. in orat. ad Sanctorum cet. apud Euseb. in eius uita, S. Augustinus lib. XuIII Ciuit. cap. 23.

Septimam Cumanam. Iam hanc non aliam intelligere possumus, quam eam, que Cume Ionie uaticinata est. Seruius super illud Maron.,

Phebe, graues Troie semper, etc.
notat, uarronem totam hanc de Sibyllinis libris Tarquinio oblatis historiam non ad Cumanam, de qua hic  sermonem habet Lactantius ex uarrone, sed ad Erythream retulisse, sicut et Suidas retulit in Herophila. At uero uirgilius, et Solinus cap. 8, eamdem historiam non ad hanc, sed ad Cumeam Italicam, quam Cumanam uocat Solinus, referunt. Sane uirgilius uaticinia Cumee Sibylle Rome asseruata satis clare innuit illis libri sexti carminibus, quibus eam Aeneas alloquitur:

Te quoque magna manent Regnis penetralia nostris:
Hic ego namque tuas sortes, arcanaque fata,
Dicta mee genti ponam, etc.

Que ab aliis Demophile uel Herophile nominatur. Solinus et Suidas ubi supra non Cumanam, sed Erythream uocant Herophilem; quanquam apud Solinum, et Tibullum Eleg. 5, lib. II legitur, Heriphile. Eusebius uero nec Erythream, nec Cumanam, sed Samiam Herophilem uocatam scribit, quam Numa Romanorum Rege uiuente floruisse refert.

Eamque nouem libros attulisse. Ita quoque Halicarnasseus  ad fin. Iu. de reb. Roman. Gell. lib. I, cap. 19; Suidas in , Seruius ubi supra, Plin. lib. XIII, cap. 13; Solin. cap. 8. Suidas in Herophila tres libros, non nouem fuisse scribunt, quos oraculorum plenos Sibylla Tarquinio obtulit, ac combustis duobus, tertium tantummodo superfuisse.

Ad Regem Tarquinium Priscum. Non Prisco, sed Superbo Tarquinio oblatos libros scribit Plin. d. c. 13. Halicarnass. Solin. Gellius ubi supra. Lactantium, seu potius uarronem a Lactantio relatum sequitur Suidas in , et Isidorus uIII Origin. cap. 8; que sententia uero propior uidetur, et temporibus congruentior, si ad Sibyllam Cumeam Italicam, ut a uirgilio et Solino, hoc factum referatur. Hec enim  quinquagesima Olympiade rebus Romanis interfuit, et Tarquinius Priscus iuxta Glareani Chronologiam ad Liuium, et passim ceterorum, regnum capessit anno II Olympiadis quadragesime prime,  et regnat annis 38. At Tarquinii Superbi regnum incipit anno quarto sexagesime prime Olympiadis, ita ut ab eo Sibylle tempore usque ad Regnum Tarquinii Superbi fluxerint undecim Olympiades, id est anni quatuor supra quadraginta. Hoc tamen non conuincit falsam Plinii, Halicarnassei et aliorum opinionem; nam Sibylla usque ad annum uite octogesimum, nonagesimum, et ultra peruenire potuit; sed, ut diximus, altera opinio uero uidetur similior. Qui uero ad Erythream historiam referunt, ii toto celo aberrant, siquidem uelimus, Erythream uaticinatam uel ipso Troiano bello, ut sentit Solinus, et alios quoque nonnullos sensisse refert S. August. ad fin. d. cap. 23. Quod bellum precessit regnum Tarquinii Prisci annis quingentis et septuaginta, Superbi sexcentis et quinquaginta; siue illam floruisse uelimus Romuli tempore, ut alios censuisse idem S. Augustinus refert ibidem, inter quos numero Eusebium in Chronic. quod sane tempus annis circiter centum et sexaginta Prisci regnum, Superbi ducentis et quadraginta quatuor  precessit annis.

Trecentos Philippeos postulasse. Adstipulatur Lactantio, seu uarroni, Seruius super illud,

Hic ego namque tuas sortes, etc.
Ego quidem Macedonicum illud numisma Rome unquam excusum, uel in usu fuisse, nusquam comperi apud auctores.

Marpesso. Hermolaus Barbarus in Castigat. ad Plin. lib. u, cap. 30, putat legendum, Mermisso, ex Stephano de Urbibus in . Pausanias quidem lib. X, ubi de Herophile fatidica loquitur, habet Marpesso, ut hic maior pars librorum Lactantii. Alii legunt, Marmisso, ex Suida in . T et P. codex hic habent, Marmesso, Achilles Satius in Tibull. legen. esse censuit Marinesso  uel Marmesso.

Decimam Tiburtem, nomine Albuneam. Eam uidetur  Albanam appellasse Tibullus Eleg. 5, lib. II.

Cuius sacra Senatus in Capitolium transtulerit. Hec uerba non agnoscit T. neque P. neque impressi nonnulli antiqui: sed si illa retineamus, ut a plerisque retinentur, malim cum Iano Gulielmio legi, sortes, quam Sacra. Plane sortes uocabantur uaticinia illa, ut ex uirgilio et Tibullo apparet, ubi scilicet et ita scriptum esse hoc in loco, aliquibus membranis testatur ipse Ianus in questionibus ad Plauti Menechm. c. 4.

Preter quam Cumee, cuius libri, etc. En , de quo supra: uel ipse Lactantius, quam supra ex uarrone Cumanam appellarat, hoc loco Cumeam nominat; nam libri, qui sedulo occulebantur, quosque soli quindecim uiri adire poterant, illi erant, qui a Sibylla Tarquinio uenditi fuerant, teste Halicarnasseo lib. Iu, et Gel. d. c. 19; eam autem Lactantius ipse Cumanam dixit paulo supra. Eadem refert c. 23, lib. de Ira Dei.

Et Erythream se nominatum iri prelocuta est. T. P. et impressi antiquiores habent: Et Erythream se nominat,  ubi prolocuta est. Ianus Gulielmius ubi supra legit, ubi prolocuta est, quod proprie proloqui sit uaticinari et futura canere; unde Prophete dicti, quod futura proloquerentur.

De Quindecim uiris, etc. uide Onuphrium late.

Erythras mitterentur. Idem scribit cap. 22, lib. de Ira Dei. uerum non solum ex Erythris, sed etiam  ex omnibus ciuitatibus, et Italicis, et Grecis, quesita fuerunt Sibyllina carmina; quod notat etiam Tacit. lib. u Annal. Halicarnasseus lib. Iu. Etenim incendio Capitolii, quod contigit anno ante Sylle dictaturam, dolo, an forte conflagrauerant.

, . In Carminibus Sibyllinis ita legitur; , .

. Corrupte in Carminibus Sibyllinis . quod respuit scansio; quanquam ibi monet annotator ad oram libri Sibyllini haberi in mss. sicut in nostro.

 . Hoc respuit metri ratio, cum syllaba secunda sit breuis. Recte est apud Theophilum, omnes tamen Lactantii codices concordant; ideo non ausim mutare.

. Hic uersus sepe reperitur inter Carmina Sibyllina; sed in hec uerba:

, .



CAPUT uII.

Quod Delphis  emigrauerat. Sic quidem recte B. T. P. et uetustissimi excusi, cum  aliis quibusdam codicibus desit. Illud enim  ironice dictum patet, ut apud Tull. Philippic. prima: Annibal, credo, erat ad portas. Tertullian. cap. 46: Credo, ob honorem patris eius. Lactantius infra lib. III, cap. 18: Hic  quod erat ignobili genere natus, etc., et cap. 23: Sed  calor deterrebat, etc.

Si Deus unus est, que esse beata solitudo queat. Fragmentum ex Ciceronis Hortensio, seu de Philosophia,  quem amisimus.

Habet enim ministros, quos uocamus nuntios. uidetur Lactantius, ut a Deo solitudinem amoueat, Angelos accire, quos cum numine illo consociet: quod minime oportuit; neque enim ex eo quia sanctarum animarum, atque angelorum apud Deum propemodum infinitus sit numerus, idcirco solitarius non dicitur, neque si non essent, solitarium illum efficerent: id quod Theologi in primo dist. 21 ubi Richard. quest. prima, et S. Thom. p. p. quest. 31, art. 3, diserte docent. Quandoquidem solitudo non tollitur per associationem alicuius, quod sit extranee nature; dicitur enim aliquis solus in horto, quamuis sint ibi multe plante, et animalia. Ita Deus, Angelis etiam et omnibus cum eo existentibus, uere solus, uel solitarius diceretur, si non essent in diuinis persone plures. uerum quoniam licet ab eterno omnino non fuerit aliqua essentia alia, quam diuina, tamen in illa essentia est, et fuit ab eterno personarum pluralitas,  que a Deo solitudinem excludit; ideo falsa est hec propositio, et non admittenda: Deus ab eterno fuit solus; nam sensus illius est, quod ab eterno fuerit solitarius. Hoc catholicis animaduertimus. Ceterum excusatione non caret Lactantius, qui ad captum ethnicorum desilire debuit, et aliquid efferre, quod rudibus et hebetibus ingeniis arridere posset. Neque enim  mysteria de Patre, Filio, et Spiritu sancto declaramus ethnicis; quin et catechumenis non adeo aperte dicimus mysteria: sed sepe obscurius dicimus, ut scientes fideles intelligant, et qui nesciunt non corrumpant.

Genuisse regni sui ministros Deum. uerbum gignendi non modo a Lactantio et aliis ecclesiasticis scriptoribus, sed etiam in sacris litteris nonnunquam improprie sumitur. Nam et titulo Geneseos inscripti sunt libri Moysis de mundi creatione; et nos Dei genus sumus apud Paulum, in Actibus cap. XuII, et Iacob. I, Deus uoluntarie genuit nos. Ceterum ratio  generationis, que promitur ab Aristot. uIII Ethic. cap. 12 et 7 Metaphys. text. 28 et seqq. et de qua S. Thom. p. p. quest. 27, art. 2, proprie a Deo, non nisi uerbi increati conuenit processioni, de qua dicemus infra ad cap. 8, lib. Iu.

Cuius nomen exponunt, etc. T. habet explodunt. Utrobique idem est sensus; dicitur enim exponi, quasi extra poni, perinde atque explodi, id quod foras mittitur, atque eiicitur. Sic lib. III, cap. 26, in fine, et exposito uetere nouum reddunt.

. Gulielmus Canterus nouarum lect. lib. III, cap. 30, mauult , id est, celeriter uertens. Quanquam ibi in meo codice editionis Antuerp., anni 1571, errore operariorum excusum est, , quod nichil est.

Ipse ante omnia ex se ipso sit procreatus. Idem ait lib. II, cap. 9, ad fin. At uero propositio illa, quodcumque fuit, aliquando esse cepit, uere de omnibus  creaturis enuntiatur; cum de Deo loquimur, falso penitus asseritur. Etenim si Deus eternus est, ut ueritas habet, et ipsemet Lactantius ubique, eterno autem cepisse repugnat, nichil erat cause, cur a seipso procreatus, aut genitus, aut factus diceretur, ut S. Bernard. de Consid. ad Eugen., lib. uI, in principio, et S. Thom., cap. 15, lib. I, contra Gent. ostendit. Iam propositionem illam, Deus se Deum genuit, damnant omnes theologi secuti Magistrum in primo distinct. 4.



CAPUT uIII.

Quid est autem tam remotum a Deo, quam id opus, quod ipse ad propagandam sobolem mortalibus tribuit? Multa in hanc sententiam ex nostris Arnob., lib. III, in princ. ex ethnicis Plin., lib. II, cap. 7.



CAPUT IX.

Que non ferro, ac uiribus, etc. Ita quidem editiones plereque, et Cicero ipse, cuius sententia est. Bon. tamen habet, que ferro ac uiribus debilitari  frangique non possit.

At animum uincere, etc. De hac uictoria egregie disserit S. Ambrosius in lib. Officior. ubi de fortitudine agit.

Non ego eum summis uiris comparo, etc. Quedam editiones habent: Non modo eum cum summis uiris comparo, etc. Ego excudendum curaui ut est in B. et apud ipsum Tullium; illa enim, tantum, solum, modo, eleganter ad Grecorum imitationem plerumque negationi subintellecta, quam addita malunt Latini, sequente aduersatiua: quamuis, et, aut, etiam, non addatur. Ulpianus in L. inuitum, D. de Seruit. urban. pred.: Inuitum autem accipere debemus, non eum qui contradicit, sed eum, qui non consentit. Item in leg. pr. in princ. D. de Aqua quotid. et estiu.: Quotidiana aqua non illa est que quotidie ducitur: sed ea qua quis quotidie possit uti, si uellet. Celsus in L. littus est quousque, D. de uerbor. Signif.: Predia dicimus aliquorum esse, non utique communia habentium  ea, sed uel alio aliud habente. Alia loca promit Anton. August., lib. II Emendation., cap. 1.

Sed Philoctetes eius heres non putauit, qui facem supposuit arsuro. Plane Scriptores uulgo sentiunt, Philocteten incendisse pyram Herculis, eiusque sagittarum heredem fuisse, ut scribit hoc loco Lact. Ouid. IX Metamorph.; Cic. II Tuscul.; Diodor. Sicul., lib. u; Iustin. historic. initio 20; Calaber., lib. X. Scholiastes; Homeri, Iliad. III. Senec. in Hercul. Oete; Philostrat. in Heroic., cap. 6; Seruius in illud uirg. III Aeneid. Parua Philoctete. Non recte igitur Petrus uictorinus II, uariar. lection., cap. 15, hanc sententiam reiecit tot fultam scriptoribus, unius Apollodori motus auctoritate, Peanti ipsius Philoctetis patri hoc tribuentis 2 Bibliothec. Quamuis enim, ut ait uictorius, Philoctetes sub Agamemnone militauerit cum Nepolemo, Herculis filio, Troiano bello, quod multo ante precessit Herculis obitus, id tamen contigit, cum Philoctetes iam ualde grandis natu esset: unde fieri potuit, ut ille adolescens cum Hercule iam senio  confecto uiueret, eique morienti adesset, ut contra uictorium notat Brodeus I Miscellan., cap. 5.



CAPUT X.

Hunc Tarquitius de illustribus uiris disserens, ait incertis parentibus natum, expositum. Theodoretus de Aesculapio hanc eamdem historiam referens, hec habet sub initium octaui de Curatione affect. Grecar. Atque, ut ad alios quoque transeam, testis est Apollodorus, Aesculapium ab aliis quidem existimatum esse filium Arsines, ab aliis uero Coronidis, que clandestino uiolentoque Apollinis congressu pregnans effecta, editum deinde infantem exposuisse dicitur. Hunc uero, ait Apollodorus, a uenatoribus casu repertum, raptumque ab altricis canis uberibus, Chironi Centauro delatum fuisse, ibique enutritum medice arti operam impendisse, cuius in Tricca Epidauroque ciuitatibus experimenta prima ediderit. Puto ego Theodoretum illa tantum ex Apollodoro  sumpsisse: Aesculapium ab aliis quidem existimatum filium Arsines, ab aliis uero Coronidis; illa uero, que clandestino, et cetera omnia que sequuntur, non ex alio quam ex Tarquitio, uidelicet uel ex libro ipsius Tarquitii, uel ex hoc Lactantii loco desumpta fuisse reor. Nam cum de Aesculapii ortu, educatione, disciplina uarii uarie scripserint, Homerus in Hymnis, Pindar. Pythior. Ode 3. Pausanias, lib. II, Iu et uIII. Diodor. Sicul., lib. Iu, cap. 9, et lib. u, cap. 15. Ouid. II Metamorph. Cic. III de Nat. deor. Tarquitius, Apollodorus, et alii quamplurimi, neminem sane mihi comperias, qui eam historiam recitet, sicut Theodoretus, preter unum Tarquitium. Porro ex Apollodoro eam descripsisse non potuit, qui non expositum ait Aesculapium a matre, non inuentum a uenatoribus, nec canis uberibus enutritum: sed cum Apollo matrem interfecisset, eaque iam mortua in rogo conflagraret, raptum protinus infantem e pyra, ab ea ad Chironem alendum delatum scribit. Apollodori uerba ex 3 subiicio: Hec  ab Apolline  impleta Aesculapium peperit. At quidam non Arsines Leucippi filie, sed Coronidis Phlegye in Thessalia natum Aesculapium ferunt, cum qua, simul ac eam deperisset, Apollo statim concubuisse proditur, quam, quod preter patris sententiam ea potitus esset, Ischyi Elati filio coniunctam fuisse aiunt. Apollo autem delatorem coruum immodicis maledictis execratur; et qui ad eum usque diem candidus fuerat, in nigrum commutauit, et Coronidem grauidam percussit, et necauit: ex qua, cum conflagraret, abreptum infantem e pyra ad Chironem Centaurum alendum tulit, etc. Ergo ubi Theodoreti textus habet  inesse suspicor librariorum erratum, atque legendum , et sane si totam Theodoretus ex Apollodoro historiam referebat, quem initio citauerat, illum ipsum statim rursus appellare nichil attinebat. Sed Tarquitium appellauit; atque ita fragmenti huius, quod excidit e libro Tarquitii, non modo Lactantium, sed una cum Lactantio scriptorem  habemus Theodoretum. Que minus aduertens Theodorus Canterus II. uariar. lect., cap. 19, existimauit illa que hic a Firmiano ex Tarquitio recitantur, ab ipso Tarquitio, atque item rursus a Theodoreto ex Apollodoro fuisse deprompta.

Turpissime gregem pauit alienum. Nempe pauit Admeti pecora, ut est apud Ouid. II Metamorph. quod ridet etiam Tertull., cap. 14; Apol. et Cyp. de uanit. idol.

Et muros Laomedonti exstruxit. Ita quidem fabula narratur ab ipso Neptuno apud Homerum ad fin. XXI Iliad. Quanquam Herodotus Apollinem aut Neptunum Laomedonti seruisse negat. Eamdem fabulam tetigit Tertull. et Cyp. ubi supra; item Minut. et Clemens Alex. in Orat. ad Gent.; Tatian. cont. Grec. uid. Ouid. II Metam. et Apollodorum II Biblioth. qui non impune eam fraudem tulisse aiunt Laomedontem, ut hic tradit Lact. sed Apollinem urbi pestem, Neptunum inundationem immisisse: ad ea mala depellenda responsum ex oraculis petenti mandatum fuisse,  ut Hesionem filiam suam Ceto deuorandam exponeret, quam postea liberauit Hercules, ut ait auctor supra ad fin. 9 c. Sed hic secutus uidetur Homerum, ex quo inultos potius abiisse deos intelligimus, Iliad. ubi supra.

Indicus maximus. Ludit eo titulo, quo uti solebant imperatores post deuictas nationes; dicebant enim, Parthicus maximus, Germanicus maximus, etc.

Ab amore ac libidine turpissime uictus est. Ita cum Michele Thomas. hunc locum restitui ex B. et T. pro eo, quod legitur in impressis, ob amorem, ac libidinem; neque enim Liber ob amorem aut libidinem ab aliquo uictus est in expeditione illa Indica: ab amore tamen ipso, quo flagrauit in Ariadnem, uictus est. Sed et aliarum quoque amoribus arsisse illum in India scribit Diodor. qui lib. u historiam ponit: ponit etiam Orosius, lib. I, cap. 9.

Delatus enim Diam. Insula est, que Crete adiacet  Straboni, lib. X, et hanc puto germanam lectionem, que habetur in omnibus impressis Lactantii lib. et apud Diodor. Sicul., lib. u. Ouid u Metam. Catull. De nupt. Pelei et Thetid. licet B. T. P. habeant, Cretam. De historia uidendus etiam Plutarch. qui uarias de Ariadne opiniones refert in Theseo.

Cum semiuiro comitatu. Alludit ad illud Iu Aeneid.:

Et nunc ille Paris cum semiuiro comitatu, etc.

Comitatum autem semiuirum appellat Bacchi exercitum, in quo non solum uiri erant, sed et mulieres, que Bacche appellate sunt, ut scribit S. Aug., lib. XuIII Ciu., cap. 13.

Et liberam fecit, etc. Iocus est. Cum, inquit, is Liber esset, sibimet eam copulando liberam fecit, et cum ea pariter in celum ascendit. Neque enim Liberam, hic accipi potest, ut contra, seruam, distinguitur, cum nusquam sit proditum, Liberi patris ope ab ulla seruitute Ariadnen liberam factam; ideo contra ceteras editiones prima maioribus littera hoc  nomen scripsimus. Erat autem apud gentes et dea, que Libera uocabatur, de qua Cic. II de Nat deor. et 6 action. in uerr. Tacit. lib. II Liuius I, 5 Decad. Arnob. u, S. Aug. uI Ciuit., cap. 13. Hanc alii uenerem, alii Cererem, quidam Proserpinam fuisse aiunt. Sed certe Ouid. de Ariadne loquitur III Fastor. illis carminib. ad que procul dubio respexit Lact. cum hoc scriberet:

       . . . . . Audierat iam uerba querentis
   Liber, ut a tergo forte secutus erat.
Occupat amplexu, lacrymasque per oscula siccat,
   Et pariter celi summa petamus, ait.
Tu mihi iuncta toro, mihi iuncta uocabula sumes;
   Nam tibi mutate Libera nomen erit.

Insolemni precatione optimus maximus nominatur. Cuius precationis exemplum habes a M. Tull. in fine orationis pro Domo sua, et in oratione pro C. Rabir. perduell.

Regium puerum rapuit. De Ganymede loquitur, qui  fuit Trois, Troianorum regis filius. Plato quidem I de Legibus huius fabule auctores damnat, de qua Homer. Iliad. XX, uirgil. u, Ouid. X Metam. Lucian. Herodian. lib. I, Oros. lib. I, cap. 12. Xenophon autem in Sympos. non propter corporis, sed propter animi pulchritudinem raptum fuisse tradit.

Eadem enim Iupiter, quem colebat, admisit. Sic adolescens ille Cherea Terentianus, se Iouis exemplo ductum, cuius stuprum in tabula depictum spectarat, uirginem polluisse narrat Eunuch. Sed de hoc plura Clemens Alexandrinus in Orat. ad Gent. S. August. I Confession., cap. 10. Iouis adulteria et stupra lege apud Arnob. lib. Iu et u, et Epiphan. in Ancorat.



CAPUT XI.

Quidam Peta triumphum Cupidinis scripsit, etc. Quinam hic fuerit peta compertum non habeo, neque hoc pema peruenit ad nos; cuius iacturam minus grauate ferimus, cum preclarum eiusdem tituli  pema Francisci Petrarche habeamus materna lingua conscriptum.

Imprudentia. Ita lego, quantumuis reclamantibus B. T. P. et impressis plerisque, qui habent prudentia, suadente tamen Aldina editione, nonnullisque aliis, atque adeo ipsomet Lactantio, qui ex contextu ipso ita monstrat legendum; nam per se ipsum futura scire non posse, sed ab alio moneri, istuc porro imprudentie est, siue prudentie defectus: idcirco autem Lactantius ab Ioue prudentiam amouet, ut et diuinitatem tollat, quod erat totius disputationis propositum. Simile quiddam cum inf. cap. 13, de Saturno narraret, inquit: Rursum imprudentiam reprehendam necesse est; cur enim responsum ab alio potius accepit? Ubi et hunc locum innuit, et se hic Iouis imprudentiam notasse ostendit.

Nisi Themis futura dixisset. Lactantius secutus est Apollonium, qui a Themide admonitum scribit Iouem:  at Lucianus mauult a Prometheo, qui etiam ob eam causam e Caucaso fuerit liberatus. Apollodor. in III Biblioth., ubi de Peleo loquitur, utramque sententiam refert.

Si parcarum, etc. uide Lucianum fere eadem ludentem aduersus deos.

, siue , appellatus est, etc. Carpit hoc loco Budeus Lactantium in libro de stud. litterar. instruendo, tanquam qui hec parum accurate perpenderit, nec uiderit, ea omnia symbolice dici. Sed ne ille totius disputationis Lactantii propositum parum accurate perpendit, qui omnes symbolicas eiusmodi interpretationes nugamentis ethnicorum a Stoicis atque aliis affictas eliminare contendit, tanquam non modo ridiculam atque ineptam rem, sed etiam impiam, et capitalem, que  falsas opiniones genuit, turbulentos errores, et superstitiones pene aniles: quod cum Arnobius ad finem 5, et Lactantius ipse egregie infra, cap. 12, 17, et alibi sepe, tum S. Augustinus,  lib. uII et XuIII Ciuit. Tatian. item, qui Lampsaceni Metrodori allegorias exsibilat, et alii quidam SS. Patres prestitere.

Imbres ferreos dicunt. Innuit uirgilii carmina XII Aeneid.

    . . . . It toto turbida celo
Tempestas telorum, et ferreus ingruit imber.

Aut nauis, in qua est impositus, in tutela habuit aquilam figuratam. Esel, aut nauis, in qua est impositus, tutela  habuit aquilam figuratam. Ita scribendum esse hunc locum conuincit quod sequitur, sicut taurum, etc. Neque tamen eum loquendi modum damno, tutelam in aquila figuratam, quem infra lib. u, cap. 8, ab ipsomet Lactantio usurpari intelligo, ubi dicit iustitiam tanquam in aliquo simulacro figuratam. Sed hic non ita scripsisse eum contendo, quod subdiderit, sicut taurum, etc. alioquin, si ut uulgo legitur, et in sex uaticanis, legamus, tutelam habuit in aquila figuratam,  uel in aquilam figuratam, ut legit codex B. et quinque uatican., quo posteriora prioribus conuenirent, sicut in tauro, uel sicut in taurum, dicere oportebat. Ut autem non ita peruium intellectui locum Lactantii aperiamus, tutela erat nauis insigne prore impositum, quod Grece dicebatur; eratque Dei alicuius effigies, aut animalis, a quo nauis ipsa denominabatur, ut apud uirgilium Pistris et Centaurus, cum ait:

Centauro inuehitur magna.
Hinc et aliis eiusmodi nominibus quedam naues sunt appellate, Strabo, Plutarc. Conuiu. in 2 dec. Sapient. Lucian. dialog. . De tutela in hac significatione meminit Seneca lib. X. Epist. Epist. 77, ubi inquit: Nauis bona dicitur, non que pretiosis coloribus picta est, nec cui argenteum aut aureum rostrum est, nec cuius tutela ebore celata est, etc. Ouid. tutelam nauis intelligit Trist. pr. Elegia  3, cum ait:

. . . . . Et pictos uerberat unda Deos.
Sil. Italicus:

Tuteleque Deum fluitant.
Sic rursus Lactantius in fin. huius cap. Aquilam ei in auspicium aduolasse, quam uictor bono omine acceptam tutele sue subiugarit.

Sicut taurum cum rapuit, et transuexit Europam. Baptista Pius, cap. 98 suarum Annotationum legisse uidetur, sicut taurum figuratum, et ita nonnulli impressi habent. Ego ut uocem illam textui addendam non probo, utique multo pluribus ac melioribus exemplaribus refragantibus, ita quasi glossema subaudiendam non nego; hic enim Lactantii sensus est, ut quemadmodum Ganymedes ab Ioue in aquila raptus dicitur, eo quia fortasse raptus sit naui, cuius tutela  figuratam aquilam habuerit: ita dicitur Europam in tauro rapuisse, quod illam nauigio abduxerit, in quo figuratus esset taurus; quod quidem asserit Eusebius in Chronic. Europa, inquit, a Cretensibus rapta est naui, cuius fuit insigne taurus. Quanquam Palephatus narrat fuisse Gnossium quemdam uirum nomine Taurum, qui cum bellum Tyrie regioni faceret, et alias rapuerit uirgines, et Europam Phenicis filiam e Tyro, unde nata sit fabula.

Nauigium celebratur. Nauigium ponitur hic pro nauigatione, ut apud Ulpianum in leg. prima, § Ait Pretor, D. de fluminib.; et apud Sceuolam in leg. Qui Rome, § Callimacus, D. de uerb. Obligat.

Cui cognomen Agesilao fuit. Agesilaus dictus est , quod scilicet populos agat; est enim mortuorum et inferorum deus. Sic uocatur etiam a Callimacho, ubi ait, , id est, ad magnum pergunt Agesilaum. Qua re quod aliqui hoc loco legendum contendunt, Agelasto, uel Agathalio, non probo, licet sciam, et Agelastum et  Agathalium, et aliis cognominibus uocatum Plutonem; a nobis stat Gyraldus 8 Syntagm. De diis gentium, Celius Rodigin. Antiq. lection. lib. uI, cap. 18.

M. Antonii fuit infinitum illud imperium. Sic habent undecim uaticani et omnes alii, quos equidem uiderim, mss. uel excusi, uno excepto uaticanorum; et B. qui habet, Pompeii, etc. Hic autem M. Antonius  is est, qui gratia Cotte Cos. et Cethegi factione a Senatu curationem infinitam nactus totius ore maritime, qua Romanum erat imperium, non solum dissolutissimus ipse, ac nequam, sed etiam comitibus pessimis Siciliam et prouincias omnes depopulatus est, et ad extremum indicto Cretensibus bello, reque male gesta, ibidem periit, antequam Pompeius contra piratas missus est; de quo Cicero: Postquam  M. Antonii infinitum illud imperium senserant. Et Frumentaria: Ita se M. Antonius in illo infinito imperio gessit. Ut uideas  forte ad hec loca respexisse Lactantium. Sed neque tamen Bononiensis codicis lectionem improbare ausim, cum ex Cicerone pluribus locis, ex Plutarch. Ascon. ubi supra, et aliis pateat, Pompeio quoque delegatam alio tempore a Senatu prouinciam purgandi, atque a piratis uindicandi maris, et ob id non modo classis prefecturam, sed etiam infinitum prope imperium suscepisse. Plutarchus in Pomp.: Id potissimum pressos Romanos rei frumentarie angustiis, et magnam famem timentes impulit, ut ad uindicandum piratis mare mitterent Pompeium. Legem Gabinius Pompeii familiaris rogauit, que non classis, sed plane in omnes mortales imperium et arbitrium concedebat liberum; dabat enim ei imperium ea lex omnis intra columnas Herculis maris continentis totius, ad quinquaginta a mari millia passuum. Hoc spatium Romani orbis plage sane quam pauce excludebant: uerum id maximas gentes, potentissimosque reges complectebatur. uelleius de eod. bello piratico Pompeio  demandato lege Gabinia loquens: Quo S. C. pene totius terrarum orbis imperium uni uiro deferebatur. Ut iam hinc quoque liqueat, cur infinitum illud imperium dixerit, si de Pompeio locutum mauis Lactantium. Ego uero a receptioribus lectionibus haud facile discesserim. Et quidem hanc nostram probarunt Cel. Rhodig. lib. uI, cap. 18, Petrus Ciaccon. et Latinus Latinius; alteram uero Thomasius in notis.

Ex ciuitate Messana. Strabo quoque libro primo Messenium illum appellat, et Plutarch. De Isid. et Osirid. Aelian., lib. II de uar. hist. Atheneus uero qui eius librum tertium sacre Descriptionis citat, eum nominat Coum; alii Thegeatem dicunt, ut Theodoretus, initio tertii de curat. Grecar. affect. et alibi sepe. Meminit eius et Cicero in fine primi de Nat. deorum, Sext. Empiric. uIII aduersus Mathem. in principio, Theophil. Antioch. Episcopus serm. tertio.

Hanc historiam interpretatus est Ennius. uid. Arnob.  in Iu Minutium in Octauio, S. Augustinum in uI Ciuitat. cap. 7, Crinitum de Petis in Ennio, et Politian. Miscellaneor. cap. 35.

Iupiter enim sine contubernio coniugis filieque coli non solet. Nam in Templo Ioui dicato in Capitolio tria sacella erant: medium quidem Iouis; ab utraque uero parte alterum Iunonis, Minerue alterum, sub eodem tecto et pinnaculo. uid. Halicarn. ubi de Templo Iouis Capitolin. ad fin. quarti Antiquit. Macrob. tertio Saturn. c. 4.

Pessum acta. Ego hanc lectionem ceteris antefero: antetulerunt etiam me priores alii; nam ita legitur in Aldina et Plantiniana; et cum in uno uaticanorum in textu scriptum sit, persumata, ad oram libri positum est, pessum acta. Pessum ire apud Latinos id dicitur, quod in fundum, siue in imam alicuius rei partem decidit: quidni igitur dixerit Lactantius, Iouis etatem actam pessum, que in imam, seu extremam sui partem, et finem perducta erat? Corrupte plerique uaticani, et P. persumata; B. et T. pessume  omnium, pessume acta: quomodo enim ibi dicat Ennius, Iouem pessume etatem egisse, qui totus est in laudibus Iouis? Alius uatican. habet, consummata, et ita hunc locum citat Politian. in Miscellan. cap. 35.

Et sepulcrum eius est in Creta. Arnob. lib. Iu ad fin. Minutius, Theophil. ad Autolyc. Epiphan. in Ancor. Mela, lib. II, cap. 7. Solin., cap. 16.

In oppido Gnosso. Alii in Iasio monte malunt. M. uarr. apud Solinum d. cap. 16. in Ida. uid. sunt preter notatos auctores, Cicero tertio de Natura deor. Diodor. Sicul. lib. Iu. Cypr. de uanit. Idol. Euseb. tertio de Prepar. cap. tertio, Politian. ubi supra.

. Hinc corrigendus est codex Sibyllinus qui habet, ibi enim scansio non constat; nec legendum est, ut ibi, sed ut in nostro, .

Id est summum caput religionum publicarum. Non igitur solus Arnobius, ut censuit Theodorus Canterus  libro primo uariar. lect. cap. 11, protulit nobis, unde Capitolium sit dictum, quod ipse Liuium, Plutarchum, Halicarnasseum, et alios Romanarum rerum scriptores ignorasse putauit; nam etiam Lactantius noster hoc loco, et lib. tertio, cap. 17, illius uocabuli originem affert, secus tamen, quam tradat Arnobius ipse initio libri sexti, Halicarnasseus ad fin. quarti Antiquit. et Suidas.

Quod ignotis parentibus natos, Terre filios nominemus. Ita et Tertullianus cap. 11. Apolog. Unde factus est prouerbio locus, de quo late auctor Adagiorum in Terra Filius, Rhodigin. Antiquar. lection. lib. XI, cap. 28 Politian. in Miscellan., cap. 18.

Pan eum. Ita B. T. et multi uatican. quorum tamen alii habent Pantum: nonnulli alii codices iunctim, Paneum, ut P. alii Panem. Boccat. lib. III, cap. 1 hunc Ennii locum paulo aliter refert, et Pangeum legit. In Pangeo monte, inquit, aram statuit, etc. Quod aliud promere non possim, satis habeo uarias lectiones  indicare; nam deprauatum esse locum norint, arbitror, omnes. Extaret Ennii sacra Historia, unde desumptus est, totus expeditus esset: at hoc optare est.

Celi stela. Hunc locum ingeniosissime restitutum debemus Petro Ciacconio, qui primus ita legendum monuit, Stela, unico l. non autem duplici, stella, ut corrupte in omnibus libris legitur. Stela, grece , id est, columna. Plin. lib. uI, cap. 28: In qua scripte sunt stele lapidee litteris incognitis. Sic enim excusum est in meo codice editionis Aldine uenet. a Paulo Manutio et Gelenio emendate; et ita eum locum castigat Barbarus in emendationibus Plinianis profersit, Budeus in Annotation. ad L. Sicuti, § Competit, D. Si seruit. uindicetur, et compilatores Lexici greco-latini Basilee impressi, anno 1568 in , et Auctor Thesauri Latine lingue in stela. Martian. Capell. l. II: Quasque librorum notas Athanasia conspiciens,  quibusdam eminentibus saxis iussit adscribi, atque intra specum per Aegyptiorum abdita collocari, eademque saxa stelas appellans, deorum stemmata continere. Namque ibi quoque stelas legendum ex Plinio; et uocabuli etymo constat. Is igitur mons ob eius altitudinem celi columna uocabatur, tanquam qui celum contingere atque adeo sustinere uideretur.

Ibique eo in monte aram creat celo. Putauit Ciacconius quedam uerba hic addita fuisse, et ita scripsisse Lactantium: Postquam eo ascendit, contemplatus est late terras. In eo monte aram creat, primusque in ea ara Iupiter sacrificauit, in quo loco suspexit, idque quod supra mundus erat, quodque ether uocabatur precans, primum celum nominauit. Quod supra mundus erat, dixisse pro, quod antea mundus uocabatur.

Tutele sue subiugarit. uid. Diodor. Sicul. in sexto, et quid hic tutela significet, diximus supra.



CAPUT XIII.

 Nummi ueteres. De nummo prius signato uid. sunt Strabo lib. uIII, Plin. lib. XXXIII, cap. 3. Macrob. primo Saturn. cap. 7, Eutrop., Tertullian. Apologet., Minuc. in Octauio, Cyprianus de uanit. Idol. et fragmentum Athenei apud Theodor. Canter. secundo uar. lect. cap. 23.

Tutus latuisset in oris. uirgilius, latuisset tutus in oris.

Qui rursus Latio. Ita lego, ut apud Maronem, pro eo quod in aliis editionibus est, que rursus, etc. Nam ibi de Augusto loquitur.



CAPUT XIu.

Sacra historia. Scilicet Euhemeri.

Hec Ennii uerba sunt. Sacram uidelicet Euhemeri historiam interpretantis.

Filius. Pro Filium. Antiptosis; ut, sermonem quem audistis, non est meus. Urbem, quam statuo, uestra est.

 Pluto latine est Diespiter: alii Orcum dicunt. Iouem appellatum Diespitrem norunt omnes, id est, diei patrem, ut uarro interpretatur quarto de Ling. Lat. cap. 10. Macrobius primo Satur. cap. 15. At id cognomen inditum fuisse Plutoni ignotum habeo, nisi forte apud ipsum uarronem, ubi supra, his uerbis: Idem hic Diespiter dicitur infimus er, qui est coniunctus terre, ubi omnia oriuntur, ubi aboriuntur, quorum quod finis, Orcus dictus, etc. Hunc profecto potius, quam diei, noctis, et tenebrarum patrem dixissem cum Parca ipsum alloquente apud Claudianum; ubi inquit:

    . . . . . O maxime noctis
Arbiter, umbrarumque potens!
Placiades Fulgentius: Hunc etiam tenebris addictum dixere, quod sola terre materia sit cunctis elementis obscurior. Forte scripserit auctor noster, et uarro, Dis pater; nam ita uocatum Plutonem notissimum est: et Dis, seu Diues latine, id sane est, quod grece  , ut ait Lactantius. Diespiter non idem. Cic. secundo de Nat. deor. Terrena autem uis omnis atque natura Diti patri dedicata est, qui Dis, ut apud grecos , quia et recidant omnia in terras, et oriantur a terris. Arnob. secundo ad fin. Cum ex Apollinis monitu patri Diti ac Saturno humanis capitibus supplicaretur. Isidor. 8 Orig. cap. 11, fere hanc emendationem insinuat.

Eosque muro circumegit. Equidem nullum auctorem latinum ita locutum inuenio. Puto Lactantium scripsisse, eosque murum circumegit; nam circumagere nichil aliud est quam circumducere, ut apud uirg. IX:

Stridentem fundam circum caput egit,

uel eos muro circumdedit.



CAPUT Xu.

Per amorem memoriam defunctorum, etc. Al. per  amorem meriti, memoriam defunctorum, etc. Sed meriti non reperitur in codicib. T. et P. et abfuit a codice Francisci Petrarche, qui locum hunc refert secundo de Otio religiosorum, nec dictionem illam agnoscit.

Tolleret. Cicero tollerent, et hinc Castor et Pollux.

Atque adeo in plerisque, etc. Mendum habent omnes libri, ubi legitur, atque alio in plerisque, etc. Nam Lactantius citat alterum locum Ciceronis cap. 3, de Natura deorum, ubi aliquantulum uariat lectio; ibi enim, atque in plerisque ciuitatibus intelligi potest, augende uirtutis gratia, quo libentius, etc.

Sancum. Mira de hoc nomine lectionum uarietas, ut uaticanos codices inspicienti liquet, et de qua uidendus est Gregorius Gyraldus primo Syntagm. de diis gentium. uide etiam uarronem de Lingua Latina lib. Iu, cap. 10, Propertium lib. Iu eleg. ad fin., Silium uIII, Punic. Halicarnasseum II Antiquitatum; item librum, qui Caii Sempronii nomine circumfertur de diuisione Italie cum Annii commentariis, sanctum  Augustinum lib. XuIII Ciuit., cap. 19. Nostra lectio exhibetur a cod. B. a nonnullis uatican. et ab editionibus Aldina ac Plantiniana; probatur a Iosepho Scaligero in coniectaneis ad uarron. ubi supra, tum ex Propertio ubi supra, tum ex illius nominis etymo ab ipso Propertio ibi tradito.

Mea sacra. Ita Maro in aliquibus editionibus. At in al. me sacra, et ita quoque in antiquis aliquot uirgilianis haberi notatur ibi in editione uelutelli, et in Castigationibus Pierii ualeriani in uirgilium, cui quidem Lactantii lectio minus placet.

. Paulo aliter leguntur hec carmina in Oraculis Sibyllinis.

Platonis imitator. Quin etiam emulus, ut placet Quintiliano lib. X, cap. primo ad fin.

Illud profecto fuit. Facile intelligitur, ut notat Andreas Patritius in scholiis ad Ciceronis fragmenta, et Sigonius in Dialogo, cui titulus Accusator, seu de Consolatione Ciceronis, deprauatum esse hunc locum, quem desumpsit Lactantius ex ipsius Ciceronis libello  de Consolatione, cuius meminit ipse in Tusculanis, et alibi, et Lactantius noster in Institutionibus sepe. Hunc cum docti omnes conquererentur amissum, prodiit in lucem septemdecim abhinc annis eodem titulo liber, et sub eodem nomine Ciceronis, de quo multa inter eruditos illius temporis uiros extitit lis, an Ciceronis genuinus esset, atque germanus. In eo igitur libello  planissime ac rectissime legitur: Quod si ullum unquam animal consecrandum fuit, qualia multa consecrauerunt Aegyptii  si Cadmi, etc.

Amphitryonis. Aldina, Plantiniana, et nonnulle alie editiones mendum habent, ubi legitur, Amphionis. Nostre lectioni adstipulatur libellus ille Consolationis, et Sigonius atque Patritius, hunc locum ex Lactantio referentes in Ciceronis fragmentis: optima item exemplaria T. P. editio Florentina, et alie, atque adeo ipsa ratio; neque enim ullam Amphionis progeniem in deos relatam nouimus: at Amphitruonis progeniem, nempe Herculem, norunt omnes, qui licet  Ioue patre, matre Alcmena sit natus, ut tradit Apollodorus II. Bibliothec. Homer. hymno in Hercul. eum tamen etiam dixerunt Amphitruonis filium, ut Euripides in Hercul. insano, et alii.

Et illos, quos in celum merita locauerunt. Cicero, cuius locus est in II de Legibus, habet, et illos, quos in celum merita uocauerint; uel, et illos, quos endo celo merita uocauerint, ut in quibusdam libris Ciceronis legi testatur, et legendum censet Muretus ad illud Catulli, Flacci delicias suo Catullo.

Attici conscientiam. Hinc testem habes Lactantium, Atticum fuisse illum, qui per litteram A. interlocutor designatur in libris Tusculanarum, qua de re questio esse solet, ut notat Turnebus IX Aduersariorum cap. 18, nam alii, ut Lambin. in Annotationibus ad primum librum earum Questionum, Lactantii opinionem refellunt, et non Atticum, sed incertam personam,  puta, adolescentem, designari contendunt, siue auditorem, ut Robertellius in Annotationibus ad uarios auctores.

Quia hoc scelerato homini placuit Antonio. uid. Cic. Philipp. 2. ad fin.

Germani fratris. In aliquibus mss. melius et acrius haberi, gemini fratris, testatur Ianus Gulielmius ad Plaut. Menechm. cap. 3. Geminus frater uocatur, qui uno partu, et uno die natus est. Plaut. Menechm. in fin.:

Spes mihi est, uos inuenturos fratres germanos duos
Geminos una matre natos, et patre uno, uno die.
uirgilius de eodem Romulo et Remo in uIII:

   Geminos huic ubera circum
Ludere pendentes pueros, etc.

Patrie parricida. Ita et Cicero III Officiorum cap. 3 ad fin.: Ecce tibi, qui Rex populi Romani, etc.



CAPUT XuI.

 Relligionum animos nodis, etc. Lucretius, Relligionum animum nodis, etc.

Et illi lex Papia fibulam imposuit? Iocatur Seneca in Iouem; nam lex Papia Poppea sexagenarios infibulabat, id est uetabat uxorem ducere, tanquam effeta iam uirtute essent ad generandum, cui legi postea Claudius Cesar abrogauit, ut scribit Suetonius in Claudio, apud quem corrupte legitur pro Poppea, Pompeia, et apud Isidor. Iu Orig. cap. 15, relatum in decret. in cap. Quedam, distinct. 2. Eum errorem secutus est Beroaldus ad Sueton. ubi supra cap. 19 et 23. Riuall. in histor. iur. Ciuil. lib. II, qui tamen lib. Iu, in Claudio recto nomine usus est: sed eumdem errorem refutauit Alciatus, lib. III Dispunction., cap. 3. Tiraquell. in legib. connubialib. leg. uI, n. 20. Prateius de Legib. populi Romani in Papia Poppea, ex Dione lib. LuI, Tacito lib. III, Ulpiano Epitom. Tit. 29. Ei denique legi abrogauit et Iustinianus Imperator in l. ultima cod. de Nuptiis. Dixit autem Seneca  ducta metaphora  ab iis, qui infibulabantur, uel uocis seruande gratia, que ex coitu mutatur, uel ualetudinis, quibus perforabatur utrinque a lateribus cutis illa, que super penis glandem extenditur, eique superaddebatur circulus eneus, quem fibulam uocabant: unde apud Martial. lib. IX, Epigr. 28, refibulare, quod est fibulam soluere. Et de infibulandis iuuenibus plura apud Celsum. Corrupte hic in aliquibus impressis, pro fibulam, legitur tabulam, uel fabulam, quod et Beroaldus notat in Claud. d. cap. 19.

Ius trium liberorum? Erant priuilegia et immunitates que fauore propagationis dabantur parentibus tres filios habentibus, de quibus in leg. prima cod. Qui num. lib. Se excus. leg. prima cod. de Iur. liber. et § Sed he iuris. Instit. ad S. C. Tertullian. Plutarch. de Amor. prol. Sed interdum ex Principis indulgentia iis quoque qui pauciores, ac etiam nullos habebant filios, hec priuilegia dabantur. Id ius qui assecuti fuissent, preter, alias ea quoque utilitate fruebantur, quod cum aliquid populo uiritim diuidebatur.  ii pro tribus liberis accipiebant. uid. Duaren. lib. primo Disputation. cap. 40, Alexand. Neapol. Genial. dier., lib. Iu, cap. 8, Beroald. et Sabellic. ad Sueton. in Galba, cap. 14.



CAPUT XuII.

uidetisne igitur, etc. In pauculis uariat lectio apud Ciceronem.

Hoc est, falsa se intelligere, uera nescire. Utinam  tam facile uera inuenire possem, quam falsa conuincere!

Ut in historia sacra continetur. Id est, in historia Euhemeri de diis, de qua sup. cap. 11.

Aesculapium curando iuueni aduocauit. Narrat fabulam Ouidius Xu Metamorph.



CAPUT XuIII.

Si fas cedendo celestia scandere, etc. Hos duos  uersiculos ex Ennii Epigrammatis a Cicerone in libris de Republica positos refert Seneca lib. XIX Epistolarum, Epistola 109: Id de quo queris, etc. uerum apud Senecam primum uersiculum corruptum haberi scribit Crinitus de Honest. discip. lib. XIX, cap. 3. Nec tamen uersiculum illum ex Seneca profert, qui in editionibus Senece uarie legitur. Puto Crinitum apud Senecam legisse: Si faciendo plagas celestum ascendere cuiquam, etc. Que lectio Erasmo, quoque in Annotationibus ad d. epistolam, et mihi minus placuit, quanquam Pincianus in Castigationibus suis ad eumdem Senecam meliorem eam existimat, quam hanc ab Erasmo positam, uidelicet: Si fas est plagas celestum ascendere cuiquam, etc. Itaque putabat Crinitus legendum esse apud Senecam, ut in Lactantio; et Erasmus quoque non absurdam esse Lactantii lectionem existimabat. Pitheus autem lib. primo Aduersarior. cap. 11, Lactantii lectionem damnat, et ita Ennium scripsisse contendit: Si fas endo plagas celestum ascendere cuiquam, etc. Endo pro in,  passim dixisse ueteres, nec iure reprehensum Africanum, si ita locus fuisset, ut apud Ennium secundum Firmiani lectionem; nam conditionem illam adiecit, Si fas cedendo, etc. que potuit non esse uera: iure autem merito reprehensum, quod iactasset, sibi tam multis magnisque cedibus polluto celum patere, modo cuiquam mortalium in celestium plagas ingredi fas esset. Hanc Pithei lectionem, que mihi ualde placet, probat etiam Scipio Gentilis Origin. et Lambinus in Annotationibus ad fragmenta Ciceronis III de Repub., et fere est eadem cum ea lectione, quam se ex diuinatione et coniectura reposuisse ait Erasmus: sed Pithei magis Enniana uidetur. uide Gruteri animaduersiones in Senecam.

Est uero  Africane. Andreas Patritius in scholiis ad fragmenta Ciceronis e III de Repub. putat legendum, Est uero ita, Africane, uel simpliciter. Et uero Africane. Ego ubi unanimes cunctos codices reperio, non facile quicquam immuto; neque tamen litteratorum uirorum opiniones reticeo.

 Diuinis docere litteris. Genes. Iu, ubi frugum et uitium inuentio, atque cultura Adamo et Ne tribuitur, de quo disserit rursus ipse Lactantius infra lib. II, cap. 14; et S. Augustinus lib. uIII, super Genes. ad litter. Plinius igitur ad fin. uII, et ceteri Ethnicorum nugantur, qui hec Cereri et Eumolpo Atheniensi attribuunt, uel Dionysio, siue Osiridi, ut scribit Diodorus lib. primo, cap. II.

Ut Aesculapio medicina, uulcano fabrica. Plin. lib. uII, cap. 56 Polidor., uirg. de Rerum inuentoribus.

Figuline repertori. Scilicet Rheco et Theodoro, secundum aliquos, ut refert Plinius lib. XXXu et cap. 12.

uasa Samia. Plin. eod. lib. cap. 16.

Est uero cur quisquam, etc. Ita reposui, ut est in B. T. P. et Plantiniana editione, non ut in aliis quibusquam, est uero causa, cur quisquam, etc. malebant enim simpliciter, est cur, uel est quod. Plautus  Aulular. est, quod reuisam domum; Ouid. II Metamorph.

Est uero, cur quis Iunonem ledere nolit.
Lactantius supra in fine cap. 17: Erat plane, cur tantum laborem, etc., et infra lib. II, cap. 7, ad fin.: Est uero, cur illorum auctoritas, etc.



CAPUT XIX.

Metuebant enim malum, si contra publicam persuasionem faterentur. Exemplum habet de Cicerone infra lib. II, cap. 3, in principio; et idem dicebat S. Augustinus de uarrone lib. uI de Ciuit., et de Sceuola lib. Iu, cap. 27.



CAPUT XX.

Si animal ipsum fuisset, cuius figuram gerit. Atqui  scriptores non defuere, qui tradiderint animal ipsum fuisse, nempe lupam ueram, que Romulo et Remo mammas prebuerit: uirgilius uIII:

Et uiridi fetam Mauortis in antro, etc.
Ouidius II Fastor.: uenit ad expositos, etc. et III. Lacte quis infantes, etc. Propert. II, Eleg. uI: Nutritus duro Romule, etc. Nec pete solum, sed et Historici, et quidem insignes, relati ab Halicarnasseo ad finem primi Antiquitat. Plinius uIII, cap. 17. Strabo in u. Iustinus historicus lib. XXXuIII, XLIII, et in fin. XLIu. Plutarchus Parallel. XXXuI et in questionib. Rom. quest. XXI, Hygin. cap. 252. Receptius tamen est Lupam illam fuisse mulierem, Accam Larentinam nomine appellatam, cognomine Lupam, quod meretrix esset. Lupas enim cognominabant eas, que corpus uulgabant, quomodo Antonii scorta sepe Cicero in Philippicis lupas uocat. Hoc supradictorum auctorum plerique, atque insuper alii tradiderunt: Ouid. Fastor. III, Plin. lib. XuIII,  cap. 2, Plutarch. in Romul., Festus, Liuius, lib. I, pr. Decad.: Massurius apud Gellium lib. uI, cap. 7, Macer Histor. lib. primo, apud Macrob. primo Saturn. cap. 10; quam opinionem historie magis consonam fuisse scribit Halicarn. ubi supra.

Larentine. Hanc secutus sum lectionem, tum propter auctoritatem meliorum codicum B. T. P., tum quia paulo infra eiusdem festa nullis refragantibus Lactantii codicibus dicuntur Larentinalia. Quanquam de nomine mulieris et eius festorum multa uarietas apud scriptores. Cicero in epistolis ad Brutum, uarro, Festus, Liuius, Ouidius initio tertii Fastorum, et Plinius ubi supra Laurentiam uocant. At uero Gellius lib. uI, c. 7, Macrobius primo Saturn. cap. 10, Tertullianus c. 13 et 24 Apologet., Minucius in Oct. et Plutarch. in Romulo Larentiam.

Exemplum scilicet Alheniensium in ea figuranda Romani secuti sunt. Quemadmodum Harmodius et Aristogiton ciues Athenienses Hipparchum tyrannum occiderint, late habetur ex Thucydide in Prohem.  et lib. uI, eorum Plato et Sympos. meminit, Aristoteles II Rhetor. cap. 25, Cicero prima Tusculana in fine, Aelian. de uaria historia lib. II. Post necem Tyranni, cum meretrix, Harmodii amica, ut scribit Atheneus lib. XIII, cap. 24, et ambobus coniuratis lyre cantu familiaris, ut scribit Plinius lib. XXXIu, c. 8, capta esset, et a tyrannis Pisistrato et Hippia ualidis tormentis excruciata, ut omne consilium coniuratorum in eo occidendo narraret, et criminis socios proderet, nichil ab ea potuit extorqueri; quin etiam  carnifice iam fatigato, postremo linguam suam comestam in faciem tyranni seuientis expuit, ut expueret et uocem, ne coniuratos confiteri posset, si etiam uicta uoluisset: quanquam hoc factum Plinius lib. uII, cap. 23, ubi de Leena, non ipsi, sed Anaxarcho, cum simili de causa torqueretur, attribuit, sicut et ualerius lib. III, cap. 3, Athenienses igitur eius honori animalis effigiem posuerunt, cuius  illa nomen gerebat: sed linguam addi ab artifice uetuerunt. De enea Leena ab Atheniensibus huic posita meminit Pausan. in Attic. De historia meminere Athene. Et Plinius ubi supra, Tertullianus ubi supra, et ad Martyres cap. 6, item Eusebius Cesarien. in Chronic. qui cedem Hipparchi recenset sub Olympiad. 65. Unde non satis assequor, quomodo Lactantius scribat, Romanos in figuranda lupa exemplum sumpsisse ab Atheniensibus; nam cum Lupe factum, uidelicet Acce Larentine, ducentis quinquaginta circiter annis Leene factum precesserit, simillimum uero uidetur, multo antea Lupam a Romanis, quam ab Atheniensibus Leenam figuratam, et ideo Athenienses potius a Romanis exemplum eiusmodi, quam Romanos ab Atheniensibus sumere potuisse. Ceterum quia meretrix conscia fuit coniurationis, nec cedem uetuit, quam utique coniuratos deferendo uetare potuit, merito ab ea quoque  tyrannum occisum scribit Lactantius, cum tamen ipsa cedem minime perpetrauerit.

Larentinalia. Qui mulierem Laurentiam uocant, hec ipsius festa Laurentialia, uel Laurentalia, ut Ouidius sub initium III Fastor., qui Larentiam, Larentialia, uel Larentiala; qui Laurentam, Laurentinalia appellant; ita qui Larentinam, Larentinalia.

Sed Faulam quoque, etc. De hac Plutarchus in Quest. Roman, quest. 35, ubi eam Larentiam Fabolam uocat.

Floralia. De quibus uarro pr. de Re rustic. c. pr. Plin. lib. XuIII, cap. 29. Macrob. lib. primo Saturn. cap. 4.

Celebrantur ergo illi ludi cum omni lasciuia, etc. Omnes quidem nequitie et obscenitates illis in ludis representabantur a nudis mulieribus, que mimorum officio fungebantur; quibus cum aliquando interesset Cato, illius maiestatem et seueritatem reueritus populus non ausus est postulare ut mulieres nudarentur, quod fusius narrat ualerius Maximus lib. II, c. de Maiestat. Senec. Epistola 98, Erras, mi Lucili.  Incidebant hi ludi 4 calendas maii, et calendis ipsis maii, ut scribit Plinius d. c. 29, et Ouid. in fine Iu et initio u Fastor. Lapsum puto Gyraldum, qui lib. de Diis Gent. Syntagm. pr, ubi de Flora loquitur, scriptum reliquit, Festa Floralia eadem fuisse cum festis Maiume, de quibus in L. unica. cod. de Maium. lib. XI, et l. Xu, tit. 6. de cod. Theodos. Floralia enim Rome fiebant: at Maiume spectaculum non in occidentalibus oris, sed in orientalibus prebitum doctissimus cardinalis Baronius probat in suis ad martyrologium notationibus sub die 26 decemb. Suide refutata opinione, dicentis Maiumam festum fuisse a Romanis mense Maio ad ostia Tyberina peragi solitum, quamuis Suidam plerique omnes sequantur. Alciatus in annotationibus ad d. L. unicam, cod. de Maium. et lib. u Parerg. cap. 5, Cuiac. ad eamdem L. Girard. Pratei. Brisson. in suis uocabulariis in uerbo, Mauma, Steuuechius ad uegetium lib. III, cap. 39, alii. Quorum tamen sententia Gyraldo minime patrocinatur, cum illi Maiume festa ad  ostia quidem Tyberina peragi solita scribant, non tamen asserant eadem fuisse cum ludis Floralibus, qui in ipsamet urbe celebrabantur, ut Alexander Neapolitan. notat Genial. dier. lib. uI, cap. 8.

Pauorem, Palloremque. Cicero III de Nat. deorum, Plin. lib. II, c. 7.

Presentes haberet. Hec est recepta lectio a mss. et excusis, nec temere reiicienda, sicut nugatur Thomasius. Presentem haberi, uel presentem esse, pro adesse, norunt omnes creberrimam locutionem esse omnibus latinis scriptoribus, presertim Lactantio ipsi lib. II Instit., cap. 2, in fine, lib. de Ira Dei, et alibi. B. tamen habet, secum haberet.

Mentem. Cicero et Plin. ubi supra.

Magnum Cicero audaxque consilium suscepisse Greciam dixit, etc. Locum excidisse ex II de Legibus putant Sigonius et Patritius, in eorum Scholiis ad fragmenta Ciceronis.

uirtutes enim oportet, non uitia consecrari. Cicero,  uirtutes enim non uitia consecrare decet.

Febrem. Cicero, Plinius, ubi supra.

Ast illa. Apud Ciceronem, ast olla.

Superuacuis exstructionibus. Templis uidelicet, diis, seu potius demonibus consecratis.

Imaginibus. Idolis demonum.

Summis digitis. Iocatur in morem illum ethnicorum, quo res ad sacrificandum paratas duobus aut tribus digitis accipere solebant. Thus quidem eo modo in are flammam iaciebant. Sanctus Hieronymus epist. prima: Non est tantum in eo seruitus Idoli, si quis duobus digitulis thura comprensa in bustum are iaciat. Lactantius, lib. u, cap. 19: Nam cruciari atque interfici malle, quam thura tribus digitis comprehensa in focum iactare, etc. Porphyr. inquit: Pythia Ermionea letatum dum sacrificaret, placente frustis acceptis e pera tribus digitis. Ouid., II Fastor.:

Et digitis tria thura tribus sub limine ponit.
 Atque hinc alia quoque Lactantii loca declarantur, lib. Iu, cap. 3: Illa enim Religio muta est, non tantum quia mutorum est, sed quia ritus eius in manu et digitis est; lib. u, cap. 20: In qua nichil aliud uideo, quam ritum ad solos digitos pertinentem.

Horrere. Ex mss. a Thomasio citatis; nam, colere, quod est in impressis, Lactantio ipsi repugnat.

Cum ex mulierum capillis tormenta fecissent, etc. uegetius de Re militar., lib. Iu, cap. 9; Capitolin. in Maximin.

Sicut iuuenes ab iisdem antea missi cum uirginibus, ex quibus sunt Parthenii nati, etc. Hec lectio habetur in multis uaticanis, in antiquissimo illo B. et altero item eiusdem bibliothece S. Saluatoris Bononiensis, in editis Florentinis, et uenetis Tridin. Et omnino de hac Partheniorum historia uidendi sunt Strabo, l. uI, Iustinus Historic. in fin. lib. III, Isidorus, lib. IX Orig., cap. 2, ubi tamen errore captus est, ut Spartanos, pro Parthenii, scripserit. uir eruditissimus latinus Latinius putauit, lectionem Aldine editionis,  que habet ante admissi, non modo minime absurdam esse et sensu carentem, ut censuit Thomasius, sed etiam ualde appositam, et proprie cum historia congruentem; ex qua constat iuuenes illos, antequam bellum illud solueretur, remissos esse Lacedemonem eo iussu, ut ad sobolem procreandam cum omnibus promiscue uirginibus copularentur. Atqui uerbum, admittere  est marem femine, uel feminam mari admouere ad initum, unde admissio, admissura, admissarius. Petrus Ciacconius suspicabatur legendum, antea dimissi.

Parthenii. Al. Parthenie, ut hic cod. B. Aristoteles quinto Politicor., cap. 7. Pollux, in , Strab. ubi supra.

ueneri armate. De qua Pausan. in Laconic. Quintil. II Institut., cap. 4.

Ioui quoque pistori, etc. Historia est apud Liu. in quinto prime Decad. Frontin. tertio Stratagem., cap. 15; Ouid. sexto Fast., Suid.

 Mutam. Nympha Tiberis prius Lara appellata, ut apud uarron. quarto de Ling. Lat. postea Muta, ut apud Ouid. secundo Fast. qui fabulam narrat, ab Auson. Larunda dicta, Mania denique alibi ab eodem uarron. Macrobio primo Saturnal., cap. 7. Arnobio in fin. tertii.

Cunina. Sic legitur apud uarron. et S. August., l. Iu de Ciuitat., c. 8 et 11. B. habet, Cunia, P. Cuna.

Sterculius. Ita Tertullian., cap. 24 Apolog., Macrob. primo Saturn., cap. 7: Stercutius, Plinius, lib. XuII, cap. 9, Seruius in primum Georgic. Isidor. Etymol., lib. XuII, cap. primo, alii uero Stercutus. uarr. de uit. pop. Rom., lib. II: Sterquilius. Codex B. hic, Stercus, T. Sterculinus, P. Stercutus.

Mutinus. Ita Tertullian. d. cap. 24, quam lectionem probat uiues ad cap. 11 lib. Iu de Ciuitat. Dei, et Gulielmus libro primo uerisimil., cap. 23, Festus Pompe.: Musinus Tusinus Musini Tisini  sacellum fuit in ueliis, etc. Arnob., lib. Iu: Mutunus. Sed S. Augustinus d. cap. 11. habet Musunus, et  Tutunus. Cod. B. et P. hic, Tutinus.

Terminus. uid. Apollod. initio Biblioth. Pausan. in Beotic. in fin.

Nam cum Tarquinius Capitolium facere uellet, etc. Liu. ad fin. primi prime Decad. et ad fin. quinti, Ouid. secundo Fast., S. Augustinus in quarto de Ciuit., c. 23 et 29, Seru. IX Aeneid.



CAPUT XXI.

Humanam hostiam. Ethnicorum feritatem notat, qui humanas hostias immolabant; qua de re Plut. in Pelop., Tertull., 9 Apologet., Clemens Alexand. in Orat. ad Gentes, Minuc. in Octau., Euseb., lib. Iu Preparat., cap. 7, Nazianz. in Orat. de Epiphan., Sanctus August. de Ciuit., lib. uII, cap. 19, Theodoret. septimo Therapeut.

Esum, atque Theutatem. De quibus Lucan. in primo,  Nonnulli Esum interpretantur Martem. Theutates uero Mercurius est, de quo Liuius sexto tertie Decad. Ces. lib. sexto de bell. Gallic. ubi de humanis uictimis, Arnobius secundo.

Latialis Iupiter. Dicitur etiam Latiaris, et ita hoc loco scriptum esse in aliquibus Lactantii membranis testatur Franc. Iuretus in Notis ad Symmachi epistolas, libro primo, epistola 9.

De ponte Miluio. M. uarro e ponte Sublicio. Fiunt  Argei ex scirpeis uirgultis simulacra hominum, et quotannis e ponte Sublicio a sacerdotibus iaci solent. Sic Epicadus apud Macrobium, lib. secundo Saturn, cap. 11; Halicarnass. uero pr. Antiquitat.: Simulacra, inquit, hominum triginta numero de Sacro ponte mittunt in Tiberim fluuium, que Argeos nominant.

. Desumpsit hunc uersiculum uarronis fortasse ex Macrob. primo Saturn., cap. 7, ubi habetur , id est, Diti, non autem , id est, Saturno, ut in omnibus Lactantii libris manifesto librariorum  errore; nam hic , nonnisi Saturnum designare potest, cui integra corpora humana immolabantur, ut ex Ouid. Macrob. ubi supra, et lib. II Saturn., cap. 11, ceteris Lactantius hoc ipso loco confirmat. Ergo Firmiano refigere oportuit, ut Ditem intelligamus, monente quoque Pontano in notis ad Macrob. ubi supra.

. Huiusce dictionis non modo latinam interpretationem, que a plerisque editionibus abest, ac plurimis mss. inest tamen aliquibus aliis hoc modo, , id est, hominem, uel id est, lumina, sed etiam omnem accentum sustulimus, ut ambiguitas seruetur oraculi, quam data opera uersus continet: ea uero tollitur, siue accentum dictioni superimponas grauem, aut circumflexum, ut praue in omnibus editis reperitur, tam apud Macrobium dicto cap. pr. et 11, quam apud Plutarchum; nam accentu graui signata ad hominis, circumflexo ad luminis significationem contrabitur, ut tradit Suidas in , et alii, siue articulum  proponas, siue multo magis, si addita interpretatione eam in alterutrum sensum declares. Cur autem et hominem, et lumen significet, ponit Plutarch. ubi supra. In memoriam reuoces uelim, lector, rationes quibus hanc de uariis accentibus et significationibus uocis argumentationem diluimus, ut pote regulis hodierne grammatices plane repugnantem .

Iaci. Iace legitur uitiose in omnibus Lactantii libris: ideo correximus ut apud Petam:

Tantum Relligio potuit suadere malorum,
Que peperit sepe, etc.
Duos Lucretii uersus a se inuicem separatos initio primi de Natura rerum coniunxit, ordinauit, extulit, ut ad rem suam facere putauit; ibi enim prius illa leguntur:

   Quod contra sepius olim
Relligio potuit scelerosa atque impia facta.
Deinde paucis interiectis ille uersus habetur:

 Tantum Relligio potuit suadere malorum.

Isidis Aegyptia sacra. De quibus supra, cap. 17, Arnob. primo, Minuc., S. Augustinus, lib. uI de Ciu., cap. 10.

Lucanus. nam pro Ouidio Lucanum posuit.

Et tectum ligno. Arca uidelicet lignea inclusum ; uel  et tectum lino, id est, linteis obuolutum, etc.

Osiris. Miratur Gyraldus syntagm. 8 Lactantium hoc loco filium Isidis Osirim fecisse, cum Plutarchus cui Diodorus assentit primo lib., cap. 2, non filium, sed fratrem ac maritum Isidis eum dicat in lib. de Isid. et Osirid. uerum meminisse debuit Gyraldus ex iis, que collegerat ipse syntagm. 6, ubi de Serapid. in 8, ubi de Osirid. in 12, ubi de Iside loquitur, implexam historiam, et ualde abditam: intelligere potuit,  Lactantium, quamuis ab opinione Plutarchi recesserit, aliorum tamen haud multo minus Plutarcho grauium scriptorum narrationem secutum. Principio Iouem, quam Iupiter compressit, eamdem fuisse cum Dea Iside Aegypto culta ipse Firmianus asserit sup. cap. 11. Ouidius in fine primi Metam. Apollodorus initio II Biblioth. Lucian. in Dialog. Zephir. et Not. unde et a Propertio de sacris ipsius, que Rome suo tempore agebantur, loquente Inachis appellatur, lib. II Eleg. penultima:

Atque utinam Nilo pereat, etc.
Item, lib. II, Elegia, que incipit, Iupiter affecte, etc.

Io uersa caput primos mugiuerat annos,
   Nunc dea, que Nili flumina uacca bibit.
Id quoque Grecos affirmare scribit Aelianus. Hec Epaphum genuit ex Ioue, qui ab eadem cultus Aegypto coniunctum matri Templum habuit, ut Ouid. et Aelianus  tradunt. Porro qui Epaphus Grecis, ille idem est qui Aegyptiis Apis, ut scribit Herodotus. Apim autem eumdem esse cum Serapide, ex Arideo Argiuo nouimus, et Nymphodoro Amphipolitano apud Euseb. X Prepar. et ex uarron. apud August. XuIII Ciuit., cap. 5. Idem uulgo creditum scribunt Ruffinus, Suidas, alii. Iam uero Serapim eumdem cum Osiride creditum scribit Tacitus in fine uigesimi; et Diodorus Siculus lib. primo, cap. 2, asserit Serapim tum dici Osirim, tum Dionysium. Et idem ait Lactantius ipse hoc loco. Quin etiam Plutarchus in lib. de Isid. et Osirid. Prestat, inquit, autem Osirim cum Baccho eumdem facere, et cum Osiride Serapim. Et rursus de Api, quod idem habitus sit cum Osiride a Sacerdotibus Aegyptiis, refert Plutarchus ibidem, et Strabo de Memphi loquens, lib. XuII, Lactantius igitur eum, qui in sacris Isidis semper querebatur, et inueniebatur, ipsius Isidis filium fuisse, ut historia docet, eumdemque Osirim dicere hos secutus auctores potuit.

 Ardua iamdudum resonat. Nonnichil uariat lectio horum uersuum apud Ouidium; nam ibi, pars manibus clypeos, et,

Res latuit patrem, priscique imitamina facti.

Quia principes intelligendi. Locus hodie non habetur inter opera Sallustii.

uetustatem in maius componentem. Secutus sum Florentine editionis lectionem probatam Carrioni, lib. II Antiq. lect., cap. 7, pro ea, que est in al. uetustatem in maius componentes. Non enim uoluit Sallustius a Curetibus uetustatem, sed potius Curetum illud et inuente, et intellecte religionis factum, quippe qui principes fuerunt intelligendi res diuinas, ab ipsa uetustate in maius fuisse compositum, et ideo Iouis altores dictos, eoque nomine celebratos.

Illos dico, qui uel inhonesto saltatu tripudiant. Salios innuit Martis Sacerdotes.

uel qui nudi uncti. Lupercos significat, Panos, Pastorum  Dei Sacerdotes.

Quid de scutis iam uetustate putridis, etc. Hec erant Ancilia. uirgilius autem de his omnibus in fin. 8.

Hinc exultantes Salios, nudosque Lupercos,
Lanigerosque apices, et lapsa ancilia celo
Extulerat.

O stultas hominum mentes, o pectora ceca! Quamlibet in tenebris, etc. Lucretius in hisce uersibus pro, stultas, habet, miseras, pro, quamlibet, qualibus.

Minus sanus et ineptus. Secutus sum cum Thomasio lectionem cod. B. pro ea, que in aliquibus impressis est, nimis lasciuus et ineptus, etc. Quanquam ualde placet et illa, quam de coniectura profert Ludouicus Carrio Antiquarum lection. lib. II, cap. 7, uidelicet, minus lasciuus et ineptus, etc. Lasciuia autem hic non est libido, sed hilaritas, et iocus petulantior. Ulpianus in L. Cornelia D. ad L. Cornel. de ficar. Cum quidam per lasciuiam causam mortis prebuisset,  etc. Sic Cicero pr. de Finib. primo de Diuinat. uarro pr. de Re rustic. uide Budeum in Annotationibus ad l. Ex conducto, § Si uis tempestatis, D. locati.



CAPUT XXII.

Sabinus ille Rex fuit. Numa Pompilius, de quo hic habes multa ex Liu., lib. X, 4 Decad. et Plutarcho in Numa.

Nefaria sacra. Quia infantes Saturno immolabantur, quod scelus Tertullianus etiam exprobrat Gentibus, cap. 9 Apolog.

Fatuam, Faunam. Hanc alii Fatuam, alii Faunam uocant, alii simul Fatuam Faunam, ut Lactantius hic, et Arnobius lib. pr. et u, cur autem utroque nomine appellaretur, scribit Macrobius pr. Saturn., cap. 12.

In operto sacrificant. Ita B. et ceteri omnes mss. et optimi, non ut est in deterioribus impressis mendose, in aperto, quod Lactantii sententie repugnat, et historie de Sacris ipsius Dee, de quibus Cicero  in Orat. de Arusp. respons., Macrobius ubi supra, Plutarchus in Cesare et Cicerone, Senec., Epistol. lib. XuI, epistola 98: Erras, mi Lucili, etc., ubi etiam in castigatis editionibus legitur, in operto. Correctum tamen hic mendum est in excusis Aldinis, Florentinis, Plantinianis.

Et Sextus Clodius. De quo Sueton. in libell. De clar. Rhetor.

Ollam ebiberat. Ego quicquid usquam reperi a doctis uiris in Lactantio nostro meditatum libenter, cum lectore communico, ut ne quid ei desit, uel ad utilitatem, uel ad uoluptatem capiendam. Ceterum etiam atque etiam unumquemque commonitum uelim, ut ne sibi a ueteribus, et iam receptis lectionibus unquam recedendum putet, que aliquo modo defendi ac sustineri possint; alioquin si pro cuiusque nostrum ingenio dictiones ueteres ac sententie mutentur, inuertantur, et nouis subinde inuectis utcumque collibeat expungantur, non iam profecto scriptorum antiquorum monumenta, sed nostra commenta tenebimus.  Ioannes Meursius, libro quinto Critici Arnobiani, cap. sexto, legendum hoc loco putat, Obbam. Erat autem Obba poculi genus, auctore Nonio. Arnobius quinto hanc historiam referens, Seriam dicit: erat autem et seria uas uinarium fictile oblongum; et Lactantio seu potius Sex. Clodio consentit, ut a uiro Fatua Fauna ob uinum largius epotum cesa fuerit, sicut tradit etiam Plutarch. Problematis. uerum apud Macrob. longe aliter factum narratur d., cap. 12.

Terricolas Lamias Fauni, etc. Putantur excidisse hi uersus ex Satyris Lucilii, iuere, et esse homines, etc. Ita legendus est uersiculus iste, sicut apud Lucilium ipsum in collectaneis fragmentorum ueter. petar. ethnic. in B. T. P., nec omittenda copula, ut in quibusdam excusis.

Ahenis. Ad oram unius libri, pro ahenis, scriptum erat, inanis, quam suspicor esse ueram lectionem, ita ut punctus fiat post inesse, deinde continenter legatur, inanis pergula pictorum, quibus aptissime subduntur illa, ueri nichil, omnia ficta.

 Item patres eorum Faunus et Laomedon. Eorum, scilicet Latini, et Priami; nam Priami Laomedon pater fuit, Latini Faunus pater, Picus auus. Ideo lego hic cum B. et T. non Picus, ut in multis editionibus, sed Faunus. uirgilius septimo de Latino loquens:

Hunc Fauno et Nympha genitum Laurente Marica
Accipimus, Fauno Picus pater, isque parentem
Te, Saturne, refert.
Sed et Arnob., lib. II: Quis

Picum Fauni patrem, atque auum Latini, etc.

Historia uero sacra testatur, etc. Historia uidelicet Euhemeri de Diis, de qua supra toties.

Ut in quamque regionem uenerat. Ita lego, ut est in B. ut, pro statim atque, ex quo primum, uenustatis obtinet mirum quantum. Plaut. Penul.

   Ut quemque uisco offenderant,
Tam crebri ad terram decidebant, quam pyra.
 Terent. Hecyr.

   Ut quisque uenerat,
Accedebam.
Al. in quamcumque regionem uenerat; Al. in quamcumque regionem ueniret.

Atabyrio. In B. scriptum est, Ataburio, ea uidelicet prolatione, qua Latini olim Grecum per u, representabant: sic Musia pro Mysia, Tumpanum, Assurius, Sulla, Purrhus, Poluposus, et similia in Pandectis Florentinis reperiri testatur Brisson. in Parerg. Corrigitur Appian. qui in Mithridatic. hist. Iouem, pro Atabyrio, Tabyrium uocat; quia priori modo, et dicendum, et scribendum liquet ex hoc loco, Stephano, Strabon., Apollodor. tertio Biblioth. et Pindar. in Olymp. ubi Diagoram celebrat, et eius Scholiaste. Stephanus tamen et Strabo non ab hospite, ut Lactantius, sed a monte Atabyrio Iouem ita dictum uolunt.

Labradeo. Ita Plutarch. in quest. Grecis, quest. 45, et Aelian. Strabo autem et Stephan. Labradeus,  uel Labrandenus. Aelianus non ab hospite, ut hic tradit Lactantius, sed alia ratione hoc nomine uocatum scribit Iouem. Labradeus, inquit, Iupiter nominatus est, quod permultum pluisset.

Cassio. Ita scripsi, ut reperi in omnibus codicibus, et apud Theophil. duplici ss: ille enim scribit . Stephanus tamen non ab hospite, sed a Casio monte, et Urbe Aegypti hoc Ioui nomen inditum scribit. »Casion  mons et Urbs Aegypti, a quo et Casii Iouis, etc.« Sed et Plin. Casii montis, et Iouis Casii ibi delubrum habentis meminit lib. Iu et u utrobique cap. 12, Strabo, lib. XuI, Solin., cap. 46, 47 et 49, Suid. et siquidem hinc denominatum Iouem malimus, non Cassio scribendum est, sed simplici s, Casio, ut apud Lucauum, lib. uIII, de Pompeii sepulcro loquentem:

Et Casio preferre Ioui, etc.

Nepotem. Scilicet Urani, siue Celi, qui primus  orbis uniuersi imperio prefuit. Is enim ex Tellure uxore filium suscepit Saturnum, Saturnus ex Rhea Iouem, ut scribit Apollodor. initio Biblioth. Lactantius etiam hic subdit, auiam Tellurem, que fuit Urani coniux. Uranus ergo auus Iouis, et Iupiter eius Nepos, ut ait etiam supra cap. 5 et in fin. cap. 11. Hec igitur recta lectio est ab omnibus excusis libris agnita, non, pronepotem, ut ex B. legitur ad oram librorum Plantiniane editionis, in Tax. item, et P.



CAPUT XXIII.

Theophilus in libro de Temporibus, etc. Hic liber tertius est eorum, quos ipse Theophilus contra Gentes scripsit ad Autholycum. uide Sanctum Hieronymum de Script. Eccles.

Thallum. Ita scripsimus, monente Meursio in Hypocritic. ex Tertulliano XI Apologet., Minuc. et ipsomet Lactantio hoc lib. sup. cap. 13, pro Thalum, quod legitur in omnibus excusis.

322 annis Thalli lapsum, quem secutus est Theophilus,  et deinde Lactantius, ostendit luculenter Benedictus Pererius in commentar. ad Daniel. lib. XuI, cap. 14, et lib. XI in Disput. de 70 Hebdomad. part. prima, quest. 2. Quamuis autem in hac supputatione mire uarient chronologi, omnium tamen expensis sententiis, haud minus, quam octingentis, uel nongentis circiter annis, Belum Troiano excidio antiquiorem fuisse constat. uid. Hermann. Contract. in Chronic. et alios.

Mille quadringenti septuaginta. Si hec scripsisse Lactantium anno Domini 302 uerum est, ut mihi quidem uideri superius in notis ad cap. primum asserui, secundum Glareani Chronologiam ad Liuium ex probatissimis conflatam auctoribus, colligerentur anni 1485. Nam ab excidio Troiano ad Urbem conditam fluxisse scribit annos 432; ab Urbe condita ad Christum natum 751; quibus addendo annos 302, ipsa conficitur summa annorum 1485; qui autem asserunt hec scripsisse Lactantium anno 316, magis eum a  uera summa aberrauisse fateri coguntur. uerum chronologi, ut dixi, uehementer uariant, neque in supputationibus temporum sategit Lactantius.

Ante annos non amplius, quam mille octingentos, etc.  Iam ex superioribus falsus apparet calculus. Arnobius aliam iniuit supputandi rationem, et ad duo millia annorum ab Ioue ad illa usque tempora intercessisse scribit prope finem lib. II.



LIBER SECUNDUS.



CAPUT PRIMUM.

Gestio enim conuictis inanibus, etc. Al. gestio enim, Constantine Imperator, conuictis inanibus, etc. At illa, Constantine Imperator, in plerisque uaticanis, in duobus Sancti Saluatoris Bononien. in T. P. in editione Florentin. et aliis quibusdam non habentur.

Esse aliquam peruersam potestatem, scilicet Diabolum.

Cuius originem suo loco narrabimus; nunc fallacias arguamus. Hec in nostra editione restituta uoluimus  auctori ex codice B. ut etiam Thomasius in Plantiniana, que ceteris desunt.

Spectare nos celum Deus uoluit, etc. Erectus, inquit, est homo, ut celum suspiciat. Ita Plato in Timeo, ubi de usu oculorum, Senec. epistola 95, Eam partem, etc. ad fin. Philo Iude. in lib. de Plantat. Ne, Basil. Homil. 9 in Hexemer. quod tamen dictum arguit Galenus libro tertio, de usu part. cap. tertio.

Ut id, cui dominari debet, imitetur. Ita legendum esse, ut est in B. et P. textus ipse conuincit, non ut in plerisque impressis, ne id, etc.



CAPUT II.

Quid sibi templa? Ita de templis manufactis, lib. primo, cap. 20, libro sexto, cap. 25, lib. de Ira Dei cap. ultimo in fin. Sed et Arnobius initio sexti, quod neque, inquit, edes sacras uenerationis ad officia construamus, etc. et ibidem paulo infra: Sed templa illis extruimus nulla, etc. Et Minuc. ad fin. Octau.:  Templum quod ei extruam? Nos autem dignius quidem, ac principalius Dei templum humanam animam et didicimus, et dicimus, et docemus, quod precipue illi sit exornandum, dicandum, atque sacrandum: sed nec manufacta hec tamen templa deserenda, in quibus illi exterior quoque debitus cultus exhibetur asserimus, qui Dei ipsius iussu templum illud scimus Hierosolymis a Salomone constructum magnificentia, firmitate, opulentia, decore usque ad miraculum suscipiendum, ut Sacra Historia II Reg. et Iosephus Iude. de Antiquit. et de bell. Iudaic. et Eupolem. apud Euseb. IX Preparat. testantur; illudque ipsum Dei Filium Dominum nostrum sepe suimet presentie et mansionis claritate nobilitasse, inde profana exercentes depulisse, domum Patris, domum orationis appellasse, Ioan. II, Marc. XI. Idcirco iam inde usque a primis conditi mundi temporibus semper locum aliquem diuino cultui dedicatum inter fideles fuisse, quamuis diuersis nominibus appellatum,  omnis instrumenti ueteris pagina testatur, Gen. XXuIII et XXXu; Daniel. uII, Amos Iu, Esai LuI, Exod. XXu, Deuteron. XII. In Prophetis et Psalmis ubique. Post autem Domini Saluatoris excessum, de Ecclesia, que erat Corinthi, in hac significatione Paulus Apostolus mentionem agit in pr. ad Corinth. cap. XI. Iuuat et exteros illorum temporum testes aduocare. Philo Iudeus Petri Apostoli contemporaneus  in lib. de uita contemplat. ubi fidelium mores, qui sub Marco Euangelista Alexandrie degebant, describit, testatur, eos habuisse sacras ediculas, quas Semnea, siue monasteria uocabant, ubi solitarii sancte uite mysteriis dabant operam: quem refert etiam Euseb. lib. II Hist. Eccles. cap. 17. uel Luciani illius impii, et christianorum hostis infensissimi, qui Apostolorum, et etiam Traiani temporibus uixit, locus extat in Philopat. unde intelligi potest, quo etiam tum sumptu, ornatu, impensa inter christianos excitabantur ecclesie;  ibi enim Critiam quemdam introducit, qui cum ab aliquo fidelium persuaderetur fieri christianus, ab eodem ubi christianorum conuentus ageretur est deductus: quem quidem locum ita describit. Pertransiuimus ferreas portas, et erea limina, multisque iam superatis scalis, in domum aurato fastigio insignem ascendimus, qualem Homerus Menalai fingit esse; atque ipse quidem omnia illa contemplabar, que insularis ille adolescens: uideo autem non Helenam, sed mehercule uiros faciem inclinatos, et pallescentes, etc. Lampridius Lactantii contemporaneus  in Alexandro testatur, Alexandrum ipsum, qui capessiuit imperium anno Domini ducentesimo uigesimo quarto, adiudicasse christianis locum, ut ibi erigeretur ecclesia. Cum christiani, inquit, quemdam locum, qui publicus fuerat, occupassent, contra popinarii dicerent, sibi eum deberi, rescripsit, melius esse, ut quomodocumque illic Deus colatur, quam popinariis dedatur. Flauius uopisc. de Christianorum Ecclesia ualeriani Imperatoris, qui post annum Domini circiter ducentesimum quinquagesimum septimum imperium tenuit, hoc testimonium profert ad senatum rescribentis: Miror uos, Patres sancti, tandiu de aperiendis libris Sibyllinis dubitasse, perinde quasi in christianorum ecclesia, et non in templo omnium deorum tractaretis. Euaristus autem Pontifex  qui sedem tenuit anno Domini centesimo duodecimo, titulos, id est, ecclesias in urbe Roma diuisit presbyteris, quod ex libro de Romanis pontificibus constat. Tertullianus, qui floruit circa annum Domini ducentesimum, de  ecclesia meminit in hac significatione in libro de Idol. item ad uxor. lib. secundo, cap. 9, lib. de ueland. uirginib. cap. 13, et alibi sepe. Sed et Cyprianus, qui paulo ante Lactantium floruit, post annum Domini ducentesimum quinquagesimum, ecclesie sub nomine Dominici mentionem egit libro de Operibus et Eleemosyn. sicut et concilium Laodicenum c. 28, relatum in cap. non Oportet, distinct. 42. Cuius nominis rationem affert Eusebius in Oratione de Laudibus Constantin. Walfrid. item, et Strab. de Reb. Ecclesiastic. cap. 7. Eodem libro de Romanis pontificibus habetur, Fabianum pontificem anno Domini ducentesimo quadragesimo quinto, quo tempore christiani tranquillitate potiebantur, struxisse ecclesias, unde sepulcra Martyrum, que subtus terram in cryptis arenariis latebant, erectis desuper eiusmodi edificiis, reddita fuerint clara atque conspicua, christianorum usui opportuna. S. Gregorius Nyssenus in uita Sancti Gregorii Thaumaturg. scriptum reliquit,  ipsum sanctum Gregorium eodem Fabiani tempore Neocesaree in Ponto, cuius urbis erat episcopus, uniuerso fideli populo pecuniam et operam conferente, nobilem erexisse ecclesiam, que ut Deo acceptissima, nullis unquam terre labefactata sit motibus; nam licet urbs illa terre motibus prope interierit, dicitur tamen templum illud integrum semper atque illesum mansisse, et ne illo quidem tempore, quo Diocletiani decreto omnes dirui sunt iusse christianorum ecclesie, ulla ui appetitum; integrum enim extasse eiusdem Nysseni tempore, qui aliis quoque locis templa atque altaria a christianis erecta, eodem Fabiano sedem tenente testatur. Denique paulo antequam scriberent Arnobius, Minucius, Lactantius, edictum Diocletiani de diruendis ecclesiis, et comburendis christianorum libris erupisse, constat ex Eusebio lib. uIII Hist. c. secundo et tertio, qui eam cladem deplorat, sicut et ipse Arnobius in fin. quarti his uerbis: Nam nostra quidem scripta cur ignibus meruerunt dari? Cur immaniter conuenticula dirui, in quibus summus oratur  Deus, pax cunctis, et uenia postulatur magistratibus, exercitibus, regibus? Et eodem tempore, ex eodem edicto edem Bithynie diuino cultui dicatam, quam ille Dei templum recte nominat, se presente euersam fuisse testatur Lactantius infra lib. quinto, cap. secundo, qui et suam de templis christianorum sententiam aperit lib. uI in fin. ubi docet Deo quidem in templis gratias agendas esse, uerumtamen non in templis solum, sed et domi, et in ipso etiam cubili. Et libro de Ira Dei cap. 8, fatetur templa edificare, sacrificia facere, dona conferre, Deum colentis erga ipsum Deum obsequium esse. Contra ecclesias uirulentam linguam exeruit  quidam Eustachius hereticus, contra quem coactum est concilium Gangrense circa tempora primi concilii Niceni. Id ita definit cap. 5 suorum Decretor.: Si quis docet domum Dei contemptibilem esse debere, et congregationes, que in ea fiunt, anathema sit. Hanc  heresim postea ex inferis iterum excitarunt Patareni heretici  anno Christi 1200, quos secuti sunt Waldenses, Wiclefiste, Hussite, Taborite.

Quid are uolunt? Ita de Sacrificiis lib. I, cap. 20, lib. uI, cap. 1, 20 et 25, lib. uII, cap. 6, lib. de Ira Dei cap. 21. Philo Iude. in lib. quod deter. potior. insidi. Arnob. ad fin. quarti. Ea scilicet prisci Patres clamitabant aduersum illos, qui ita Deo immolabant, quasi hostiis ac uictimis indigeret. Id ipse ostendit Lactantius lib. uI, c. 2: Mactant igitur, inquit, opimas ac pingues hostias Deo quasi esurienti, profundunt uina quasi sitienti, accendunt lumina tanquam in tenebris agenti; uel qui ita exteriora peragebant, ut sacrificium interius, contriti uidelicet cordis, humiliati ac Deo deuoti, penitus omitterent. Nos uero et sacrificium interius, quo mens offertu Deo, et quidem etiam exterius a nobis ei deberi asserimus, qui scimus toties de sanctis altaribus et sacrificiis  in sacris litteris mentionem fieri, Gen. Iu, uIII, XII, Leuit. II et uI, Numer. u, Paralip. lib. II, cap. 28, innumeris aliis in locis. Sacrificium quidem exterius Deo semper debitum, etiam naturali ratione, idcirco fuisse scribit Sanctus Thom. secunda secunde quest. 85, articulo primo, quia naturalis ratio dictat homini, ut alicui superiori subdatur propter defectus, quos in seipso sentit, in quibus ab aliquo superiori eget adiuuari et dirigi, et quicquid illud sit, hoc est, quod apud omnes dicitur Deus. Sicut autem in rebus naturalibus naturaliter inferiora superioribus subduntur: ita etiam naturalis ratio dictat homini secundum naturalem inclinationem, ut ei, quod est supra hominem, subiectionem et honorem exhibeat secundum suum modum; et est modus conueniens homini, ut sensibilibus signis utatur ad aliqua exprimenda, quia ex sensibilibus cognitionem accipit, et ideo ex naturali ratione procedit, ut homo quibusdam sensibililibus rebus utatur, offerens eas Deo in signum debite subiectionis et honoris, secundum similitudinem  eorum, qui dominis suis aliqua offerunt in recognitionem dominii. Hoc autem pertinet ad rationem sacrificii, quod olim exhibitum Deo est etiam ipsiusmet iussu in uictimis. Nunc sacrificium incruentum, ineffabile, a Christo Domino institutum, in sacrosanctissima offerimus eucaristia, de quo plura ad primum cap. lib. sexti. Unde ipse Lactantius libro de Ira Dei cap. 19, inquit: Quibus persuasum est Deo placere iustitiam, eumque, quia sit dominus ac parens omnium uenerantur, et precibus assiduis, ac frequentibus uotis dona et sacrificia offerunt, etc. et lib. eod. cap. 8: Templa edificare, sacrificia facere, dona conferre, etc.

Quid denique ipsa simulacra, etc. Sic sepe de simulacris, siue imaginibus Lactantius infra cap. 3, 7, 18 et 19. Tertullian. cap. 12 Apologet. Lubet autem admirari cum sancta synodo septima infelicium capitum insaniam omni lacrymarum fonte lugendam, que sanctorum Patrum loca aduersus idololatras directa  detorquent impie contra Sanctorum imagines, quas pie ueneratur Ecclesia; nam merito quidem gentibus exprobrabant, quod statuas, aliasue imagines adorarent, que nil aliud essent, quam simulacra hominum mortuorum, illisque ipsis simulacris circumscripta numina esse censerent, ut iis liquet libri sexti Arnobii uerbis: Sed erras, inquitis, et laberis; nam neque nos era, etc. At uero quicumque catholicam fidem amplectuntur, non mortuorum, sed uiuorum imagines  non adorant latrie quidem, que uni Deo debetur, adoratione, sed qua decet ueneratione prosequuntur; neque in iis animo imaginibus sistunt, quasi illis ipsis finita numina censeant: sed in eos feruntur celites, quorum imagines uenerantur, quia in ipsorum recordationem, dilectionem, imitationem inde uehementer excitantur, ut ait S. Gregorius Magnus in epistola ad Secund. Ceterum iam a Christi atque Apostolorum temporibus, ipsius Christi, sanctissimeque crucis eius, matrisque uirginis, et ipsorum apostolorum imagines  in ueneratione apud fideles habitas nemo potest ambigere, qui paulisper modo sit historiis sacris imbutus. De Christi quidem imagine nulli mortalium elaborata, sed ab ipsomet Christo domino effigiata, et Abagaro Edesse principi ab eo missa, grauissimi tradunt auctores; Euagrius Hist. lib. Iu, cap. 26. ubi et de eiusdem imaginis miraculis in concilio Niceno secundo uerificatis et probatis, Ioan. Damasc. de Fide Orthod. lib. Iu, cap. 17, Nicephor. Hist. lib. II, cap. 7, Constantin. Porphyrogenit. apud Metaphrast. die 10 Augusti, et die 15 Nouembris, in Actis sanctorum Samonis et Gurie. Quin etiam Greci de eadem imagine festum anniuersarium celebrant 17 Kal. Septembris, ut in eorum Menolog. Adrian. PP. eius nominis primus ad Carolum Magnum epistolam scribens, que extat in tomo tertio Concilior. nou. edition. testatur, eamdem de imagine Christi ab eo ad Abagarum missa historiam cognitam et receptam fuisse a Stephano PP. in concilio Romano, et de eius  miraculis etiam apud Theophanem Hist. miscel. lib. XuII et Metaphrast. ubi supra. Quo Christi ipsius testimonio pro sanctis imaginibus quodnam aliud uel firmius, uel illustrius afferri potest? Iam de statua Christi erecta a Syrophenissa, que ab ipso Domino sanata fuerat, cum sanguinis profluuium pateretur, ut scribunt euangeliste, proditum est ab Euseb. Hist. lib. uII, cap. 14, Damasc. de Imaginib. orat. tertia. De Saluatoris imagine in ecclesiis pingi solita extat can. synodi habite ab ipsis Apostolis Antiochie his uerbis: Ne decipiantur saluati ob Idola: sed pingant ex opposito diuinam humanamque manufactam, impermistam effigiem Dei ueri ac Saluatoris nostri Iesu Christi, ipsiusque seruorum contra idola et Iudeos; neque errent in idolis, nec similes sint Iudeis. Tertullian. in lib. de Pudicit. Calicum picturas recenset, in quibus pastor Christus cum oue reperta pingebatur. Crucis autem uexillo, tanquam prefixo titulo antiquitus ecclesias insigniri solitas, atque ideo quoque tituli nomine appellatas, intelligimus  ex l. ultima cod. de Pagan. in cod. Theodos. et ex leg. Decernimus, cod. de episcop. et cleric. Sanctus Ireneus, qui proximus fuit Apostolorum temporibus  damnat Encratitas imaginibus Christi Domini et Pauli Apostoli abutentes lib. I, cont. heres. cap. 24. De Imaginibus uero Deipare uirginis a sancto Luca euangelista depictis scribit Theodor . . . initio commentar. in Lucam, Nicephor. Calist. lib. II, cap. 43, lib. uI, cap. 15, lib. XIu, cap. 2, lib. Xu, cap. 14. De ipsorum quoque apostolorum Petri et Pauli imaginibus ab eodem sancto Luca depictis idem Nicephor. primo Hist. cap. 43 et d. cap. 15, lib. uI. De Angelorum imaginibus, que tunc pingebantur, meminit Dion. Areopagita Pauli Apostoli discipulus, de Celest. Hierarch. cap. 1 et 2, quem refert Adrian. 1 in lib. aduersus Pseudo-Carol. ad Carol. Magn. Denique S. Paulinus Nolanus episcopus  Lactantii contemporaneus ad Seuerum scribens epistola 12, testis est sacras ac uenerandas cruces, aliasque sanctorum imagines in absidibus ecclesiarum pingi solitas, illis uersibus:

Pleno coruscat Trinitas mysterio, etc.

Atque hactenus de sanctis imaginibus in usu et cultu habitis ante tempora Lactantii, et ipsomet Lactantii tempore; nam post tempora Constantini Magni, et ab ipsomet Constantino, ubique sculptas pictasque imagines, et perpetuo deinde in Ecclesia Dei fuisse tam manifestum est, ut nulla probatione res egeat. Epiphanium episcopum hunc olim errorem habuisse ferunt de non habendis imaginibus, idque constat ex dictis ipsius heres. 79, in lib. aduersus heres. et in quadam epistola ad Ioannem episcopum Hierosolymitanum ab ipso scripta; et deinde tempore sancti Gregorii Magni Serenum quemdam episcopum Massilien. quem ipse sanctus Gregorius per epistolam uehementer increpat, quod inconsiderato  zelo quorumdam Sanctorum imagines fregerit, timens ne a populo adorarentur. Neque tamen hi duo episcopi de heresi sunt notati, cum eo tempore nondum ea de re quicquam Ecclesia decreuisset, neque illi pertinaci quodam animo id ita sentirent, ut parati non essent ecclesie contrarium docenti assentiri. Fautores quidem eiusdem erroris fuere multi Grecorum imperatores: Leo tertius scilicet, qui propterea a Gregorio tertio communione fidelium atque imperio priuatus est; Constantinus Quintus, qui a Deo Elephantie morbo percussus interiit; et Leo quartus, cuius uxor Irene, eo defuncto, curam gerens imperii nomine filii Constantini sexti, concilium in Nicena Urbe secundum curauit congregandum, in quo a trecentis quinquaginta episcopis opinio aduersus sanctas imagines tanquam heresis est perpetuo anathemate damnata. Hoc concilium Greci septimam generalem synodum uocant, coactam anno Domini 781, Imperantibus Constantino et Irene eius matre, sedente Adriano pontifice eius nominis primo.  Eam heresim habuere Samarite, Sarraceni, Ariani, Theopaschite, et propiori tempore Waldenses, Wiclefiste, et alii iniquitatis et tenebrarum filii Iconoclaste, siue Iconomachi appellati, non solum in d. septima synod. generali damnati, sed et in octaua uniuersali Constantinopoli coacta sub Adriano II, in tribus Lateranensibus, in Francfordien. et denique in Tridentin., session. 25, et conuicti preclaris disputationibus Ioannis Damasc., Ione Aurelianen., Ioannis Molani in eorum libris de imaginibus atque picturis, doctorum omnium in cap. uenerabiles, de Consecrat. Distinct. 3, et S. Thom. 3 part., quest. 25, art. 3.

In libris moralibus. Qui magno damno interciderunt.

Fucum stultitie perbiberunt. Cum hac lectione consensit cod. B. S. Saluat. antiquior: sed alter eiusdem cenobii, nonnulli uatican. T. et P. et editio Florentina habent, succum stultitie, etc. Ego priorem ab Aldin. et Plantinian. impressione exhibitam,  et probatam Antonio Augustino, ut testatur Thomasius in notis, secutus sum; ut uidelicet translatio desumpta sit a coloribus, quibus panni inficiuntur, cum dixerit hoc eodem loco, ethnicos infectos esse persuasione, etc. Sic Plin., l. XXII, c. 2. Iam uero infici uestes scimus admirabili fuco. Et Cn. Matius apud Gell., l. XX, c. 8:

   Iam sensiles tapetes ebrii fuco,
Quos concha purpura imbuens uenenauit.



CAPUT III.

Ait tamen, non esse illa uulgo disputanda, etc. Ponitur hic locus inter fragmenta Ciceronis e III, de Natura deor.

Hoc enim quod oculis subiectum est, non homo, sed hominis receptaculum est, etc. Corpus hominis uocat receptaculum hominis; supra uero, c. 2, in fin. hospitium, infra, c. 13, uasculum et domicilium, l. Iu,  c. 26, uestem: sic aliis alibi eiusmodi forte nominibus. Lib. u, c. 22, ait hominem esse solo in animo. Quod autem hic posuit, scripsit etiam, l. uII, c. 12, et l. de Opif. Dei, c. 1 et 20, ubi pene ad uerbum exscriptus est Ciceronis locus in fin. Somn. Scipionis: Tu uero enitere, etc. Huius opinionis auctor Pythagoras, assertor fuit Plato, qui in primo Alcibiad. siue de natura homin. nititur comprobare, hominem esse animam tantum intellectiuam, non autem corpus, quo illa tamquam instrumento utatur ad actiones obeundas. Nam cum animam nature simplicis et incorporee uideret esse, corpore misceri eam non posse existimauit, cum incorporea corporibus minime coalescant: illud etiam ex contraria sententia absurdum sequi opinabatur, quod et anima cum corpore interiret, et maiori eius contagione inquinaretur, cuius quia est expers, si nature ipsius sinceritatem spectemus, idcirco illam non corpori commistam, sed ueluti gubernatricem illi prefectam esse censuit; nec hominem e corpore atque anima compositum  appellat, exterritus difficultate connexionis: sed animam ait corpori inditam illi imperare. At uero Ammonius, Plotini preceptor, diligentius hanc rem scrutatus, eam inquit intelligibilium rerum esse naturam, ut possit corpora penetrare, et puritate sua retenta illis sese alligare: quod in eris illustratione cernimus, cum lux, que incorporea est, illum corporeum perfundens illustret, ipsa tamen minime inquinetur. Sic ergo animam incorpoream alligari putat corpori, ut ei minime misceatur, sed incorrupta manens, illi uitam, motum, sensum omnem afferat. Ita sentit et Gregorius Nyssen., l. de Anima et Resur. et de homin. Opific. qui etiam conatus est ostendere, qualisnam sit illa corporis et animi copulatio; id quod preclarissime, ut omnia suo more, exequitur S. Thomas II, cont. Gent., c. 56 et seqq. exequi non potuit Lactantius, cum id conaretur, c. 16 de Opific. Dei. Atqui Platonis positio ad suadendam uirtutem et formandos mores maxime uidetur  accommodata: idcirco, uel ipse, cuius ex metaphysicis preceptis contrarium astruitur, Aristoteles, ubi de moribus sermonem habet, prope abest a Platonis loquendi more, ut IX Ethic., c. 4 et 8. Sed et Sancti Patres ita locuti quandoque uidentur: Arnob., l. II: Quid enim sumus homines, nisi anime corporibus clause? Sic illas corporibus illigatas sepe solet dicere. Quin etiam ad hunc eumdem modum Scriptura sacra: Genes. primo, Faciamus hominem, etc. Iob., X: Pelle, et carnibus uestisti me. Sic corpus a Paulo Apostolo tabernaculum uocatur, secunda ad Corint., c. u; et alibi, domus lutea; Iob., Iu, carcer, et custodia, ps. CXLI. De hac questione integrum scripsit librum Plotinus, qui est primus prime Enneadis, in qua quicquid Platonici arbitrentur, illud porro ex uera philosophia et diuina theologia asserendum, animam humanam esse formam informantem ac substantialem ipsius corporis, non autem illi assistentem, ut nauta naui, id quod etiam aliquando sensisse Lactantium apparet ex c. 3, l. uII:  Si regit, inquit, non utique sicut mens corpus regit, etc. Et multis in locis docet Aristoteles, secundo de Anim. text. 24, et 12 Metaphys. text. 16. Sanctus Thom., prima pr. quest. 76, 1, 6, 7, et contr. Gent., l. II, c. 56, 57, 68 et seqq. et quolibet 12, artic. 12, et ita de intellectiua anima sensisse Aristotelem aduersus Auen-Rois disputat idem sanctus doctor secundo cont. Gent., c. 59, et Gregorius de Arimin. secundo Sentent. distin. 16 et 17, questione prima; et est conclusio de fide, ut habetur in Clementin. fidei, de summa Trinit. Quare cum in substantiis compositis non sit hoc aliquid forma, uel materia tantum, sed utrumque, ut docet Arist. et commentator in septimo Metaphysic. text. com. 27, et late S. Thom. De ent. et essent., c. 2, ubi Caietanus, et in prima p. quest. 75, artic. 4, et quol. 76, art. 1, ideo non animam solam, neque corpus solum dicendum est hominem esse, sed animam simul et corpus,  nempe totum compositum; que quidem sententia cum ad corporum resurrectionem adstruendam, ut apud Athenagoram in libro de Resurrectione, sanctum Thom. in 4 sentent. distinct. 43, quest. unic., art. 1, et alios de mortuorum resurrectione disputantes, tum uero ad alias non parum conferat fidei positiones firmandas, de quibus Io, Andr. in d. Clement. fidei, in uerb. Intellectiue, de Sum. Trinit. idcirco monere uolui, non esse ab ea discedendum, sed cauendum ab eiusmodi locutionibus, quibus corpus dicitur anime uas, instrumentum, receptaculum, indumentum, hospitium: quippe que uideantur allud re partim ad hoc Platonis Placitum, non esse animam corporis formam, partim ad aliud eiusdem in Phedro et Phedone dogma de animabus ante corpora conditis, ab Origene receptum primo principior. c. 7 et 8 quod refutat Lactantius ipse in tertio huius operis, c. 18. Sanctus Epiphan. aduersus heres., l. II, heres. 64; Mag. sentent. in 2 distinct. 18; Alexander Alens. in 2 p., quest. 62, memb. 3; sanctus  Thom., l. II cont. Gentes, c. 83 et 84, et p. p. quest. 47, art. 2; quest. 90, art. 4, et quest. 118, art. 3; sanctus Bonauent. 2 sententiar. dicta distinction. 18, art. 2, quest. 2; quod denique damnat tamquam heresim uiennen. concilium, et Clemens quintus, ut in d. Clement. fidei legimus. Loca uero sacre Scripture et Sanctorum Patrum ex aduerso prolata hac interpretatione sunt exponenda, ut dicamus cum sancto Thom. d. quest. 75, art. 4, ad primum, quod quia illud potissimum uidetur esse unumquodque, quod est principale in ipso, idcirco contigit, ut quod in homine principale esse censetur, dicatur homo; et ita quidem aliquando secundum ueritatem pars intellectiua, que dicitur homo interior, aliquando uero pars sensitiua cum corpore secundum existimationem aliquorum, qui tantummodo circa sensibilia detinentur; multo autem minus corpus dicendum fuerit anime laqueus, uinculum, carcer, ut inf. dicam, l. uII, c. 5.

 Corpora sunt hominibus carentia. Ita lego, ut in B. T. P. et aliquibus uatican. non ut uulgo legitur, animabus carentia. In illa enim constat Lactantius opinione, mentem ipsam atque animam cuiusque esse hominem.

Et faciunt animos. Lucret., efficiunt animos.

uertier ad lapidem, atque omnes accedere ad aras, nec procumbere humi, etc. Aldine, Plantiniane et aliquot aliarum editionum lectionem secutus sum, que magis Lucretiana uisa est; ab omnibus quidem illa Lucretii exemplaribus exhibita, quamuis B. T. P. refragantibus, qui habent, uertere se, etc. Et procumbere, etc.

Si quidem hominum, atque mutorum, uel solum, uel certe maximum in Religione discrimen est. Alibi clarius suam effert sententiam, brutis uidelicet inesse rationem, et sola religione ab hominibus, non ratione aut sermone differre, inf. hoc eod. lib. cap. 9, lib. III, cap. 10, de Ira Dei cap. 7. Hec opinio a Pythagora manasse creditur, qui dum in Metempsychosi sua  illa delirat, easdem esse censet animas hominum atque brutorum, ille utique brutorum omnium irrationalior. Eius opinionis meminit Maro in Georgic.:

His quidam signis, atque hec exempla secuti,
Esse apibus partem diuine mentis, et haustus
Aethereos dixere, etc.
Quam et Plato habuit, ut scribit Plutarch. quinto Placitor. cap. 20, et Porphyr. eum secutus in lib. III de Sacrific., et de qua plurima disserit idem Plutarch. in lib. An brutis sit ratio, et in lib. de Solertia Animal. Galeni uerba sunt in principio orationis suasorie ad bon. art.: An animantium generi, quod irrationale appellatur, nulla omnino data ratio sit sane dubium est; nam etsi caret ea, que in uoce uersatur, quam sermonem nominant, que tamen animo concipitur, quam ratiocinationem dicunt, eius fortasse particeps omne genus animalium est, quamuis aliis parcius, aliis liberalius tributa  sit, etc. Arnobius ex bruti persona initio septimi: Sed rationales illi sunt, et articulatas exprimunt uoces. Et unde illis notum est, an et ego quod facio meis rationibus faciam, et uox ista, quam promo, mei generis uerba sint, et solis intelligantur a nobis? etc. Plato in Politic. ait, seculo aureo non homines modo cum hominibus, sed cum bestiis etiam ratiocinari solitos, illasque interrogare, ac uicissim ab illis responsum accipere; quam Platonis sententiam memorat etiam Euseb. lib. XII Preparat. cap. 9. Quid quod Pythagoras et Melampus, Tiresias, Thales et Apollonius ad linguas auium interpretandas incubuere? Democritus quidem  monstra quedam ex his conficit, ut possint auium sermones intelligi. uerum isthec deliramenta a sapientioribus ethnicis, nedum a theologis nostris sunt derisa. Quale enim porro absurdum est, quia bruta nature instinctu quepiam gerant, ex quibus aliqua prudentie imago, ut ait Aristoteles, illis inesse uideri possit, et quia quasdam uoces edant inter se eodem  instinctu notas, ideo illa, uel ratione, uel sermone pollere arbitrari? Quid uero attinebat sola religione differre a brutis hominem asseuerare? Quomodo enim circa rationem decepti sunt, ita circa religionem decipi poterant; nam, et gallinis uillaribus religionem attribuit Plinius lib. X, cap. 41, et ualde mira sunt, que idem lib. uIII, cap. 1, de Gestis Elephantorum, que religionis ac pietatis esse uidentur, posteris legenda reliquit. uerumtamen omnia eiusmodi geruntur ab illis:

   Haud equidem, quia sit diuinitus illis
Ingenium, aut rerum fato prudentia maior,
Ut ait Maro: sed quia ut in homine ars, prudentia, sapientia, ita brutis inest uis quedam eiusmodi naturalis, cuius ductu apes, aranee, canes, uulpes, elephanti, et cetera id genus bruta, que solertiora uidentur, gerunt mira nonnulla, in quibus ratio quidem elucet, non tamen ipsorum, sed superioris uirtutis  ipsa dirigentis. Sic enim sagitta directe tendit ad signum ex motione illi indita a collimante, perinde ac si ipsa rationem haberet dirigentem; et idem apparet in motibus horologiorum, et aliorum, que arte fiunt ab humanis ingeniis. Sicut autem comparantur artificialia ad artem humanam: ita comparantur omnia naturalia ad artem diuinam; et ideo ordo apparet in iis, que mouentur secundum naturam, sicut in iis, que secundum artem, ut dicitur in secundo Physic. Quocirca in operibus brutorum quedam sagacitates apparent, in quantum habent inclinationem ad quosdam ordinatissimos processus, nimirum a summa arte ordinatos; et propterea quedam animalia dicuntur prudentia, uel sagacia, non quod eis sit aliqua ratio, uel electio: quod hinc apparet, quia omnia, que sunt unius nature, similiter operantur, ut docuit Sanctus Thom. in pr. secunde quest. 13, articulo secundo ad tertium, et eadem fere protulit ipsemet Lactantius inf. cap. 5, dum aduersus Ciceronem disputaret rationem sideribus tribuentem. uidenda  etiam, que disserit sanctus doctor pr. pr. quest. 78, art. 4, et in pr. secunde quest. 11, art. 2. Iure ergo illis non prudentiam inesse, sed prudentie imaginem dicit Aristoteles initio Metaphys. et l. uIII et IX, de Hist. Animal. utrobique cap. primo, in fin. primi de Generatione Animal. et sexto Ethic. cap. 7. Ratione autem carentia etiam sermone carere decuit, ut ostendit Aristoteles lib. I Politicor. cap. 2. Quod si animalium nonnulla arte edocta proferre uerba quedam uidentur, non est ea proprie locutio, quia non intelligunt, que pronuntiant, sed assuetudine quadam id agunt. Quibus cognitis subit hoc loco admirari, Iosephum Iude. I Antiquit., cap. 3, sensisse  serpentem, qui primam mulierem decepit, fuisse uerum et naturalem serpentem, cui tunc naturale fuerit, intelligendi ac loquendi facultate preditum esse; et Basilium in Hom. de Paradiso dicentem, bruta omnia  fuisse inter se ante Adami lapsum concorditer uiuentia, queque audirent inter se, et multo loquerentur sensate. Sed contra disserit sanctus Augustinus l. XI, de Genes. ad litteram cap. 29. Denique soli homini rationem tributam esse docet Spiritus Sanctus psalm. XXXI: Sicut equus et mulus, etc. et Psalmo XLIu: Comparatus est iumentis, etc. quod et ipse Lactantius asseruit libro de Ira Dei cap. 7 et 13, et de Opif. c. 2 et 3. Eam heresim de Brutis rationis participibus Philastrius tribuit Gnosticis et Manicheis.



CAPUT Iu.

Quis non sit tanto hoc custode securus? Non est hemistichium Horatianum, ut in ceteris impressis existimatum apparet: sed prosa ipsius Lactantii ironice loquentis.

Quod aurea uasa templis inferantur, etc. Et de donis pretiosisque muneribus, que Deo offeruntur, presertim ad templorum ornatum, alia eiusmodi ex Lactantio promunt heretici inf. cap. 7, lib. u, cap. 8,  lib. uI, cap. 25, l. de Ira Dei, c. 21. uerum isthec iure auribus paganorum sepe ac sepius ingerebantur, qui ita exteriores oblationes et munera probabant, ut sanctitatis obtentu auaritiam fouerent, quod ex Persio hic affirmat Lactantius; uel Deo tanquam indigenti offerebant, ut idem Lactantius aiebat lib. uI, cap. 2, uel denique hec merito iactantur aduersus eos, qui ita largiuntur Deo, ut totam eorum spem in cultu atque ornamento exteriori ponant, interiori penitus omisso, et spiritus oblatione neglecta, qua precipue Deo placemus. Interior igitur animi cultus presertim ei exhibendus: sed nec exterior quoque omittendus; munera enim et oblationes externe ideo illi acceptissime sunt, quatenus  signa sunt interioris oblationis; nam exteriores actus religionis ad interiores ordinantur. Templorum quidem ornatum Deo placere facile intelligunt omnes ex c. XXu et seqq. Exod. et ex cap. uI et seqq. lib. II Regnorum, ubi immensam auri et argenti uim a Salomone  erogatam cognouerint in supellectile templi illius admirandi, quod Dominus tamquam sibi acceptissimum innumeris priuilegiis decorauit, ut legitur Paralip. lib. II, cap. uII. Et de antiquissimo christianorum more exornandi templa, liquet ex rebus gestis a Constantino Magno in Ecclesiasticis historiis, ita profecto res sacra decentius fit, et magnificentius; et ad Deum glorificandum excitantur animi mirum quantum. Neque enim nos Deo quicquam offerimus tanquam indigenti, qui est Dominus omnium: sed, ut ait Ireneus, lib. Iu, cap. 34, gratias agentes. Nam quemadmodum intelligimus  Deum non indigere oblationibus nostris; ita scimus nos indigere aliquid offerre illi. Unde et ipse Lactantius lib. de Ira Dei cap. 16 fatetur eos, quibus persuasum est Deo placere iustitiam, uenerari eum precibus assiduis, et frequentibus uotis ei dona et sacrificia offerre, iustis denique operibus eum demereri.

 Non, inquit, bis pueri. Alium similem locum habes apud eumdem Senecam Epistolar. lib. XXI, epist. 116, nimis anxium; et de hoc dicterio Bis pueri senes, uide auctorem Adagiorum.

Dionysius Sicilie Tyrannus, etc. Hec Cicero ad fin. III de Natura Deor., ualer. Max. lib. pr. cap. de Neglect. relig. Aelian. de uaria hist. lib. pr. Arnobius ad fin. uI.

Ipsos expetant pene. Impressi omnes et scripti uaticani sic habent: que cum sit phrasis non utique usitata, haud aliter sustineri posse crediderim, quam si Penas hic pro numinibus quibusdam, furiis uidelicet, ac deabus ultricibus accipiamus, ut apud Plutarchum . . . . . Non tanquam uir, sed pena quedam, et abominabilis demon urbem inuasisset. Codex B. habet, In ipsos expetant pene. Que germana  lectio esset, si penas ibi, pro pene, scriptum fuisset. uerum id librarii fuerit error. Certe uerisimile est ita  scripsisse Lactantium, In ipsos expetant penas; sicut Liuius lib. pr. deorum numen ab ipso capite orsum in omne nomen Albanum expetiturum penas; et paulo supra: ut in eum omnes expetant huiusce clades belli.

Cur hunc tam potentem sacrilegum, etc. Ianus Gulielmus in questionib. ad Plaut. Menech., cap. 4, scriptum esse testatur in aliquibus membranis, cur hunc tamen potentem, etc. Unde ille de coniectura legendum putat, cur hunc tam impotentem, etc.

uidetisne, inquit, etc. Apud Ciceronem lectio uariat.

Catanensi. Urbs est Sicilie, Catina, uel Catine dicta penul. corrept. a Cicerone act. 6 in uerr. in fin., et Silio, lib. XIII; Strabo tamen, Diodorus, Ptolemeus, et hic Lactantius non Catinum, sed Catanam, et inde Catanenses, scribunt.



CAPUT u.

Concauo ere. Sphera uidelicet, de qua Cicero in Tusculanis, et secundo de Natura deorum, ubi similem spheram a Possidonio quoque factam scribit.  Sext. Empiric. initio octaui aduersus Mathemat. titulo, An sint Dii, Claudian. in nobili illo Epigrammate:

Iupiter in paruo, etc.

uel inerrantium, uel uagarum. Ita in mss. optimis B. T. P. pro eo quod in impressis corrupte legitur, uel errantium, uel uagarum; eedem enim sunt errantes, que uage: at inerrantes dicimus fixas.



CAPUT uI.

Propositiones quidem uere sunt. Propositio hic sumitur non pro , sed pro , id est, pro syllogismi propositione, quam scholastici maiorem nominant, Cicero primo de Inuentione simpliciter propositionem appellat. Lactantius suo more, id est, Ciceroniano loquitur.

Assumptiones false. Cicero et Quintilian. assumptionem uocant, quam scholastici minorem nominant.



CAPUT uII.

 Habes, Balbe, etc. Nonnichil uariat hic locus apud Ciceronem.



CAPUT uIII.

Dedit omnibus Deus pro uirili portione sapientiam. Portiones uiriles iurisconsulti equales ut plurimum interpretantur, que scilicet pro numero personarum, et in capita constituuntur, ut tot fiant, quot sunt et persone: Ulpianus in l. prima, § Si pupillis, D. de tutel. et ration. distrahend. Papinianus in l. Pupillus, D. de fideiussor. Paul. in l. XLIII, D. de re iudicata. Sic paulo inf. que  si omnibus equaliter datur, occupari ab antecedentibus non potest. Sapientiam autem , Lactantius uocare uidetur facultatem illam, et lumen cunctis diuinitus inditum, celestis doctrine, et uere religionis inquirende et assequende. uid. et cap. 25, 26 et seqq. libri tertii.

Accius Nauius. Multum uariant huius auguris nomen auctores, ut notat Glareanus ad primum prime  Decadis Liuii. Nam ualer. Maximus, lib. I, cap. 4: Decium Accium Neuium appellat; Plinius, lib. XXXIu, cap. 5: Accium Nauium, ut Lactantius et Liuius: Dionys. autem, lib. III, nomen eius Neuius, cognomen Accius fuisse scribit. Alii cum diphthongo Neuius scribunt, alii Actius. Sed res non tanti. uid. apud hos omnes auctores, et apud Plin. Secundum in lib. de uir. illustrib. in Tarquin. qui scribit, Accii Nauii, Ciceronem primo de Diuinat. ubi scribitur, Actius Nauius, et apud Festum in Nauia.

Castor et Pollux bello latino, etc. Cic. II de Natura deor. Ouid. ad fin. primi Fast. ualer., lib. I, cap. 8, Plutarch. Aemil.

Iidem bello Macedonico. ualer. ubi supra, item Plutarch. qui rem paulo aliter narrat, ubi supra.

Simulacrum Fortune muliebre non semel locutum esse, etc. ualer. ibid. Plutarch. in Coriol. Halicarnas., lib. uIII. Sanctus Augustinus, l. Iu Ciuitat., c. 19.

 Item Iunonis Monete. etc. ualer. ubi supra. Liuius quinto prime Decad.

Claudia quoque, etc. Historiam ridet Minucius, refert Ouid. quarto Fastor. Liuius IX, tertie Decad. Fenestell., cap. 12 de Sacerd. roman. Plinius Secundus, de uiris Illustr., cap. 46. Herodian. I.

Aesculapius Epidauro accitus, etc. ualer. ubi supra. Plutarchus in questionib. Roman., quest. 94. Arnob. qui rem irridet, lib. uII.

Appius Claudius Censor, etc. ual. lib. I, cap. de Neglect. relig., Liu. ad fin. lib. IX prime Decad.

Iunonis Lacinie, etc. Ita legend. hic ex ualer. ubi supra. Liu. II quinte Decad. et quarto secunde Decad. Arnob., lib. uI, qui historiam referunt. uirg. ad fin. tertii Aeneid.:

Attollit se Diua Lacinia contra.
Praue legit B. Iun. Lucine.

Turullius, etc. ualer. ubi supra.

Ceres quoque Milesia, etc. ualer. ibid.

 Tiberio namque Attinio, etc. Liuius II prime Decad. hunc uocat Titum Latinum, ualer. Latinum simpliciter, lib. I, cap. de Insomniis. At Dionys., lib. uII. Plutarch. in Coriolan. Sanctus Augustinus, Iu Ciuit., cap. 26, Titum Latinum: Macrobius Annium uocat, I Saturnal., cap. 11. De Historia, preter notatos, Cicero I de Diuinat., Arnob. uII, Minucius in Octau.

Illud quoque somnium, etc. uariant nonnichil scriptores. Quidam enim tradunt Augustum propter illud somnium in aciem descendisse; alii uero, propter idem somnium prelio non adfuisse. Lactantius auctorem habuit ualerium, lib. I, cap. de Somniis. uide et Plutarchum in Brut. ad fin. Sueton. in Octau., c. 13 et 91. Appian. ad fin. Iu de Bell. Ciuil., Patercul. item, et Florum l. Iu, c. 6, Tertul. in lib. de Anim.



CAPUT IX.

Perspiciat errores. Post hec uerba, in nonnullis editis libris leguntur illa: Sicut mater sine exemplo  genuit auctorem suum: sic ineffabiliter genuisse credendus est ceternum. De matre natus est, qui ante iam fuit; de patre, qui aliquando non fuit: hoc fides credat, intelligentia non requirat, ne aut non inuentum putet incredibile, aut repertum non credat singulare. uerum enimuero Lactantiane disputationis exordium illinc esse, cum esset Deus ad excogitandum prouidentissimus, etc. et totam illam, quam reieci, periodum nichil quicquam elocutionis habere Lactantii, modo non plane sint excordes, illico facile omnes intelligent. Nam uel illa tot , quibus uti non solet Lactantius, fucum ipsum atque imposturam indicant. Adiectam inepte patet ab aliquo Arrianorum, qui Dei filium creaturam esse asserebant, et tempus aliquod fuisse, quo is non fuisset. At hic stultissimus extitit, qui hoc idem asserit: sed tamen patri ceternum illum uere affirmat. Ostendam autem in sequentibus, non modo non fauere Arianis Lactantium, sed tam recte de Dei Filio sensisse, ut magne  Nicene synodi confessionem pene nobis expresserit. Iam tota illa periodus abest ab antiquissimo codice B. ab octo uaticanis et aliis optimis mss. quos ego diligenter inspexi; et post illa uerba, perspiciat errores, continenter legitur, cum esset Deus ad excogitandum, etc. Hec cum pii uiri, qui in ea periodo Arianismum deprehendebant, non animaduerterent, potius de corrigendo loco, ut arbitror, quam de illo penitus, ut par erat, delendo, et e Lactantii scriptis extrudendo cogitauerunt; quo factum est, ut in aliquibus ita locus emendatus legatur, De patre, qui aliquando non defuit. Ego amoui totum adulterinum et subdititium.

Ad excogitandum prouidentissimus. Ita sancti Patres et sacra ipsa Scriptura interdum loquitur improprie, ac , cum alioqui cogitatio in Deo nulla sit, ac proinde neque prudentia; neque enim more hominum discurrit, aut ratiocinatur: sed uno et simplici actu omnia intelligit, cognoscit, agit, ut  docet S. Thom. I cont. Gent., cap. 57 et seqq. et pr. pr. quest. 14, art. 7.

Antequam ordiretur hoc opus mundi. Post hec uerba, in nonnullis impressis subsequebantur illa: Fecit in principio bonum et malum: id plane quid sit apertius explicabo, ne quis me ita loqui arbitretur, ut pete solent, qui res incorporales quibusdam figuris quasi uisibilibus comprehendunt. Cum preter ipsum nichil adhuc esset, quoniam pleni, etc. Que tota periodus abest a B. T. ab undecim uaticanis aliisque mss. plurimis, Florentiana item, Plantiniana, et ceteris melioribus editionibus: idcirco a Manicheis suppositam quis asserebat. Diabolum natura, et a principio malum a Deo factum, atque etiam ipsi Lactantio, ut mox uidebimus, repugnantem fidenter reieci.

Tanquam riuus oriretur, etc. Sepe Patres, ut emanationem illam Filii a Patre, nec lingua ulla effabilem, neque intellectione comprehensibilem aliquo modo designent, uti solent hac similitudine fontis et riui; sicut hoc loco Lactantius; item solis et radii, ut eod.  cap. 29 Tertullian. aduersus Prax. et cap. 21 Apologet., et Cyprian. siue ille Ruffinus super symbol. Apost. Sic et Paulus Hebreor. primo, , splendor glorie eius; non ut quicquam filii equalitati cum Patre detrahatur: sed quia, ut docent theologi, Deus pater est origo, et principium diuinitatis, plenitudinemque Deitatis in primo signo originis dicitur possidere, quippe quia per se illam habet: filius autem in secundo signo; nam a patre per generationem sibi communicatam eamdem numero essentiam accipit, ac proinde nichil detrahitur equalitati.

Similem sui. Similitudine in natura. Ideo enim processio uerbi in diuinis habet rationem generationis, quia procedit per modum intelligibilis actionis, que est operatio uite, et a principio coniuncto, et secundum rationem similitudinis, non cuiuscumque, sed in natura. Nam conceptio intellectus est similitudo rei intellecte, et in eadem natura existens, quia in Deo est intelligere, et esse; unde processio uerbi in diuinis uerissime, et propriissime dicitur  generatio, et ipsum uerbum uerissime et propriissime filius, ut docet S. Thom. pr. pr. quest. 27, art. 2, qua de re plura dixi ad cap. 8 libri Iu.

Spiritum. Quod hic, et lib. Iu, cap. 6, 8, 9, 18 et alibi forte Lactantius Dei filium Dei spiritum appellet, insimulatur erroris a S. Hieronymo in epistola ad Pammach. et Ocean. de Error. Orig. quasi non recte senserit de persona Spiritus Sancti. uerum  non absurda est hec locutio, neque solum Lactantio, sed Tertulliano, Cypriano, ceteris usitata, ut Dei Filium Dei spiritum appellarint, eo quidem sensu, quo Deus spiritus uocatur Ioan. III et prima Ioannis cap. Iu, ut notat S. Thom. pr. pr. quest. 36, art. I. Ita igitur est intelligendus, et Tertullianus Apologet. cap. 21, de Orat. c. 1 aduersus Marc. lib. I, cap. 19, lib. III, cap. 6 et 16, lib. Iu, cap. 21, aduersus Prax. cap. 26; Cyprianus de uanit. Idolor. num. 71, secundum unam lectionem, quam ibi notat Pamelius, item auctor  libri de montibus Sina et Sion, inter opera Cypriani.

Quomodo autem id uoluerit, in quarto libro docere conabimur. Ita legunt duodecim uaticani, et duo codices Sancti Saluat. Bonon. T. P. Plantiniani, et Florentiniani, aliique meliores tam mss. quam excusi, pro eo quod praue legitur in Aldinis: Quomodo autem id fecerit, cum solus esset, in quarto docere, etc. Neque enim Filius Dei factus est, sed ab eterno genitus a patre, qui proinde nunquam extitit solus, ut dixi lib. I, cap. 7.

Deinde fecit alterum, etc. De supremo Angelo loquitur, quem conditum ait ante mundum hunc fuisse; dixit enim paulo supra, antequam ordiretur hoc opus mundi: at uero de ceterorum angelorum creatione nichil hic habet Lactantius. Porro de tempore creationis eorum tria placita reperiuntur. Nam Gennadius et Acacius putauerunt, Angelos post mundum corporeum conditos: que quidem opinio nullius  est momenti. Alii putant multis ante hunc mundum seculis angelos conditos fuisse, Origenes primo Princip. in principio, et Homil. quart. in Esai. Gregor. Nazianz. homil. de Natiuit. Dom. quem refert S. Thom. pr. pr. quest. 61, art. 3; Basil. Homil. I. in Hexemer.; Damasc. II de fid. Orth. cap. 3, et Grecorum alii multi; etiam ex latinis Hilar. XII de Trinit. et contr. Auxent., Ambros. I in Hexemer. cap. 5, et Prefat. in I Psalm. Isidor. I, de Summo bono, Hieronym. ad I cap. Epist. ad Tit., Cassianus qui Collation. 8, cap. 7, scribit, neminem fidelium ea de re dubitare posse, et Beda in lib. quest. separ. quest. 9. Quam opinionem hodie errorem in fide continere, asseruerunt quidam docti uiri e schola S. Thome, uidelicet Ferrarien. in Commentario ad Sum. cont. Gent. lib. II, cap. 83, Magister Cano, et Soto maior: alii uero ut Caietanus in pr. pr. quest. 61, art. 3, Sixt. Senen. lib. u Biblioth. annot. 5, et ipsemet S. Thom. d. art. 3, negant eam esse errorem in fide tam multis ac magnis Patribus comprobatam,  presertim Gregorio Nazianzeno, cuius scriptis  nemo unquam ausus est calumniam inferre. Sed et S. August. lib. II Ciuit. c. 32 nichil asserere ait contra fidem eum, qui dicat, angelos ante hunc mundum uisibilem creatos, modo non dicat, ab eterno conditos; et fere idem ait Theodoret, quest. 3, super Genes. Dicimus nos ueriorem sententiam secuti, non solum supremum Angelum , sed etiam ceteros angelos, qui cum supremo angelo simul omnes creati fuere, quod subticet Lactantius, negat Beda 9, quest. separ. docet Bonauentura in II dist. 2, art. 2, quest. 3, et eadem dist. 2, art. 4, quest. 1, et alii, simul omnes cum hoc mundo creatos fuisse: Epiphan. cont. heres. lib. II, heres. 65, Theodoret. d. quest. 3. S. August. II Ciuit., XII Confess. Iu, sup. Gen. ad litter. Gregorius Magnus XXXII Moral. cap. 20, 24 et 25, Bed., Rupert., Ilug., Magist. sententiar. et omnes Theologi in 2 dist. 2, S. Thom. pr. pr. quest. 61, art. 3. Contrariam sententiam  si non errorem in fide continere, at quidem certe hoc tempore temerariam esse, nec satis consonam doctrinis Ecclesie, et testimoniis Sacrarum Scripturarum putamus et pugnare uidetur aduersus eam concilium Lateranense, quod refertur in capit. Firmiter, de Summ. Trinit. et fid. Cath.

Indoles diuine stirpis, etc. Non quia primus angelus, de quo loquitur, natura Dei filius fuerit: sed improprie, et abusiue hec uerba sunt accipienda, sicut cum dicimus Deum angelorum uel hominum patrem, angelos aut homines Dei filios, ut dixi supra, lib. I, c. 7, not.

Suapte inuidia. Lactantius peccatum supremi angeli fuisse ait peccatum inuidie, quod intelligendum est non primo, sed consequenter; nam primo ab eo peccatum fuit peccato superbie, Basil. homil. Quod Deus non est auct. mal., Chrysost. homil. de Adam., Ambros. in Psalm. XXXuI: uidi impium, etc. et in Psalm. CXuIII, Increpasti superbos, S. Aug. XII Ciuit., c. 16, et l. XIu, cap. 13, Hieronym, super Esai., cap. 14, Gregor.  lib. XXXIu Moral., cap. 14, Anselm. de cas. diabol. cap. 4, Doctores omnes in 2 sent. dist. 5 et 6, Alexander Alens. II, pr. quest. 109, memb. 2, S. Thom. pr. pr. quest. 63, art. 2 et 3; que quidem assertio ita fulta est omnium quoque aliorum sanctorum atque theologorum testimoniis, ut oppositam aliqui dixerint, non solum ualde temerariam, sed etiam erroneam. Consequenter uero peccasse peccato inuidie dicitur; nam cum affectauerit excellentiam quamdam singularem, que singularitas per alterius excellentiam cessat, ideo peccatum superbie mox consecutum fuit peccatum inuidie, S. Thom. in II dist. 5, art. 2, et pr. pr. quest. 63, art. 2.

Et ex bono ad malum transcendit. Sic paulo infra: Hunc ergo ex bono per se malum effectum, etc. Tendit hoc aduersus Manicheos et Priscillianistas, qui diabolum natura malum a principio conditum fuisse contendunt.

 Inuidit enim illi antecessori suo, etc. Dixi non primo, sed consequenter peccatum a diabolo fuisse peccato inuidie. Idcirco querunt theologi, cuiusnam respectu fuerit ille inuidia motus. Lactantius putasse uidetur, diaboli inuidiam insurrexisse contra unum diuinorum suppositorum, nempe contra Dei Filium. S. Thom. pr. pr. quest. 63, art. 2, ait, post peccatum superbie consecutum esse in angelo peccante malum inuidie, quatenus de bono hominis doluit, et etiam de excellentia diuina, quatenus et Deus contra uoluntatem ipsius diaboli usurus erat in gloriam diuinam; cognitum enim ab angelo per fidem incarnationis mysterium ab initio sue creationis quoad substantiam ipsius mysterii, licet non quoad particulares ipsius rationes, et circumstantias quasdam, ut S. Thom. docet in II, dist. 11, art. 3. De hac quest. uid. DD. in commentariis, ac magistr. lib. II, dist. 5, et S. Thom. quest. 63, art. 2, Alens. II, pr. quest. 109, memb. 9, Gulielm. Parisien. lib. II de Uniuers. Cassian. collat. 8, cap. 8 et seqq.

 Qui Deo Patri perseuerando cum probatus, tum etiam carus est. Perseuerando cum probatus; hoc ego nequaquam probem. Nam perseuerandi uerbum in suo formali conceptu dicere uidetur continuationem quidem actionis, sed cum quadam facultate deficiendi: ideo a Lactantio prolata sunt, que Dei unigenito conuenire non possunt; is enim cum Deus sit, et unum cum Patre, eique per omnia secundum diuinitatem cequalis, et consubstantialis, ut ipsemet ubique fatetur Lactantius, utique natura bonus est, nec a bono deficere potest.

Greci appellant, nos criminatorem, etc. De huius nominis significatione, et cur ita humani generis hostis appelletur, uide Tertullianum aduersus Marcion., Basil. epistola ad Neocesarien., Suidam in et in , atque Isidorum lib. uIII Origin. cap. 11.

Ad Deum deferat. Post hec uerba, in Aldinis excusis illa statim oratio subtexitur, notata et inclusa tamen  asteriscis, ut ex eo suspectam fuisse facile appareat; uidelicet: Cur autem iustus Deus talem uoluerit esse, quantum sensus nostri mediocritas poterit, explanare conabor. Fabricaturus Deus hunc mundum, qui constaret ex rebus inter se contrariis atque discordibus, constituit ante diuersa, fecitque ante omnia duos fontes rerum sibi aduersantium, inter seque pugnantium, illos uidelicet duos spiritus, rectum atque prauum, quorum alter est Deo tanquam dextera, alter tanquam sinistra, ut in eorum essent potestate contraria illa, quorum mistura et temperatione mundus, et que in eo sunt, uniuersa constarent. Item facturus hominem, cui uirtutem ad uiuendum proponeret, per quam immortalitatem assequeretur, bonum et malum fecit, ut posset esse uirtus, que nisi malis agitetur, aut uim suam perdet, aut omnino non erit. Nam ut opulentia bonum uideatur, acerbitas egestatis facit, et gratiam lucis commendat obscuritas tenebrarum: ualetudinis et sanitatis uoluptas ex morbo ac dolore cognoscitur. Ita bonum sine malo in hac uita esse non potest. Et  utrumque licet contrarium sit, tamen ita coheret, ut alterum si tollas, utrumque sustuleris; nam neque bonum comprehendi ac percipi potest sine declinatione ac fuga mali, nec malum caueri ac uinci sine auxilio comprehensi ac percepti boni. Necesse igitur fuerat et malum fieri, ut bonum fieret. Et quoniam fas non erat, ut a Deo proficisceretur malum; neque enim contra se ipse faciet, illum constituit malorum inuentorem: quem cum faceret, dedit illi ad mala excogitanda ingenium et astutiam, ut in eo esset et uoluntas praua, et perfecta nequitia; et ab eo contraria uirtutibus suis uoluit oriri, eumque secum contendere, utrumne ipse plus bonorum daret, an ille plus malorum. Sed rursus quoniam Deo summo repugnari non potest, bonorum suorum potestatem illi uictori assignauit, quem supra bonum ac perfectum esse diximus. Ita duos ad certamen composuit et instruxit: sed eorum alterum dilexit, ut bonum filium, alterum abdicauit, ut malum. Postea  autem multos genuit alios operum suorum ministros, quos Greci nominant; et illos unius, sed repugnantis nature, qualis duorum. Sed pars illa corruptibilis non utique statim corrupta est in ortus sui principio: sed post compositum ordinatumque mundum, sicut mox docebimus, a substantie celestis uigore peruersa uoluntate desciuit. Ceterum in principio pares uniuersi equa conditione apud Deum fuere, et idcirco angeli omnes, quorum principes erant illi duo. Cum autem Deus ex his duobus alterum bono preposuisset, alterum malo, exorsus est fabricam mundi, omnibus his, quos creauerat, ministrantibus, et per certa officia dispositis. Hec oratio multos continet errores. Nam primo hic clarius ac luculentius, quam unquam alibi in Lactantio, adstruitur dogma de duobus principiis, de quo dixi inferius cap. 10. Deinde parum magnifice ac decenter de Dei Filio loquitur, cui Luciferum pene parem constituit, ut ab aliquo Ariano id totum confictum esse liquido appareat. Non cum Lucifero, sed post eum ceteros angelos creatos ait; cuius contrarium docere  S. Bonauenturam, et alios doctores in 2, dist. 2, paulo superius monui. Item non simul cum hoc mundo, sed ante ipsum omnes angelos genitos; cuius contrarium habere concilium Lateranen. et hodie docere cunctos doctores ibidem asserui. Item malos angelos non statim in ortus sui principio, sed longe postea, uidelicet composito iam ordinatoque mundo peccauisse, de quo errore infra cap. 15. Denique angelos cum Deo instrumentaliter, siue ministerialiter ad mundi molitionem concurrisse, quod reprobant doctores omnes super primum cap. Geneseos. Lactantii non esse orationem, uehementer plerique suspicantur; et ego hic profecto Lactantianam phrasim minime agnosco. Habet eam quidem Aldina editio, sed, ut dixi, asteriscis notatam. In Florentina, Plantiniana, ceterisque melioribus castigationibus non fuit recepta; rationes affert Michel Thomasius in notis. Denique a duodecim uaticanis, ab antiquissimo Bon. T. P. aliisque mss. plurimis abest; et  ideo in textum nostrum eam ego quoque minime recipiendam putaui.

Illum primum et maximum filium. Caue putes Lactantium arbitrari angelos Dei filios natura esse, et ita uel ad Dei naturam illos extollere, filium Dei ad naturam angelorum deiicere. Lactantius unum Dei filium IESUM et cognouit, et docuit, ut inf. hoc lib. cap. 17, et lib. Iu, c. 8, ipsumque Deum de Deo confitetur eodem c. 8 et c. 18 eiusdem lib. Iu: Quid, inquit, de huius crucis indignitate dicemus, in qua Deus a cultoribus Dei suspensus est, atque suffixus. Idem habet eodem lib. Iu, c. 10, 13, 14 et 29. Item de lumine lumen eod. c. 29: Ille, inquit, tanquam sol, hic quasi radius a sole porrectus. Patri consubstantialem cap. eod.: Utrique, inquit, una substantia est, eiusdemque cum eo potestatis. Hoc eodem lib. cap. 17: Solus, inquit, habet rerum omnium cum Filio potestatem; et unum cum Patre, toto cap. eod. Et cap. 8 eiusdem lib. Iu, citat illud Ioannis, et confitetur: In principio erat uerbum, et uerbum erat apud Deum,  et Deus erat uerbum. In quo diuinitas et ceternitas Filii luculenter asseritur. Omnia denique per ipsum facta fuisse confirmat hoc loco, et lib. Iu, cap. 6, in principio et fin. et cap. 8 in fin. Annon igitur hic sacrosancte Nicene synodi contra Arium coacte confessionem agnoscis? Potius igitur ex Lactantio confoditur Arius, quam ut ei uel minimum assentiatur; sicuti sane temere nonnulli suspicantur eo, quia uocibus quibusdam alicubi utatur, quibus hodie catholicis uti fas non esset, quasque suis ego locis et annotaui superius, et inferius diligenter annotabo. Meminisse quidem oportuit, nondum eo tempore nascentis uel adolescentis Ecclesie constitutum fuisse, quibus uti, quas cauere uoces scriptores deberent; id quod postea crebrescentibus heresibus constituere atque decernere fuit necesse, ne uel in locutionibus cum hereticis, qui ad impia sua dogmata insinuanda illis sunt abusi, ullo modo conueniamus.  Cum ergo rectissimam de Dei Filio Lactantii sententiam teneamus, nemo sanus suspicari poterit angelos ab ipso deos censeri, qui deorum pluralitatem hoc toto opere tam magnis argumentorum molibus euerterit. Capite quidem 17 huius libri ait, multos in celo spiritus angelorum esse, sed unum eorum parentem. et Dominum omnium Deum; et ibid. paulo infra: Neque, inquit, Angeli dici se deos patiuntur, aut uolunt, quorum unum solumque officium est seruire nutibus Dei, nec omnino quicquam, nisi iussu eius facere. Et ibid. infra. Nec. inquit, est in Angelis quicquam nisi parendi necessitas. Sed et metui Deum ab Angelis, quippe qui ab ipso modo quodam ineffabili castigari possunt, affirmat lib. uII, cap. 21, ut prorsus a Dei Filii natura naturam angelorum infinito distare ex ipsomet Lactantio liqueat. Quocirca si quando filiorum Dei nomine angelos uocat, equiuoce, et filiationis nomine utitur; nam nec Scriptura ipsa ab eiusmodi locutione interdum abstinet, ut initio lib. Iob: Cum quadam die uenissent filii  Dei, etc. Et c. XXXuIII: Et iubilarent omnes dei. Ita enim uterque locus ex Hieronymi uersione iuxta Hebraicam ueritatem legitur. Unde apparet Chrysostomum lapsum, qui utrobique secutus septuaginta interpretum editionem, pro Filii Dei, uertentium angeli Dei, Homil. 22 in Genes. asseruit angelos nunquam in Diuina Scriptura filios Dei, immo neque filios appellari. Neque officit, quod Paulus ad Hebreos pr. scribat: Cui dixit aliquando angelorum, Filius meus es tu? Ibi enim non negat Apostolus angelos dictos aliquando filios Dei ex gratia, sed ex natura duntaxat, quomodo solus Christus uere Dei Filius et appellatur et est. Sic etiam generationis uocabulum improprie quandoque Patribus, et Sacris Litteris usurpatum notauimus supra ad cap. 7, pr. lib. Cum igitur Lactantius hic et lib. Iu, cap. 6, angelos censere Dei filiorum nomine uideatur, respectu quidem uerbi, id est, unigeniti Filii Dei non uniuoce, sed equiuoce illo uti nomine putandus est.

 Eoque simul et consiliatore usus est, et artifice. Ex uIII. Prouerb. quem locum citat lib. Iu, cap. 6, et Ecclesiastici XXIu; quem locum refert eodem lib. cap. 8, in fin. ubi Scriptura de Sapientia et uerbo Dei loquitur cum Deo Patre ad mundi creationem concurrente.

Nec audiendi sunt pete, etc. Longa hic suscipitur disputatio aduersus eos, qui asserebant Deum in mundi molitione nichil aliud prestitisse, quam quod ex materia eterna, increataque, sed rudi tamen, indigesta et confusa, res ipsas secreuerit, digesserit, ordinarit. Hunc errorem ex hereticis habuit et uulgauit quidam Hermogenes, contra quem scripsit Tertullianus. Lactantius contendit etiam materiam primam a Deo creatam fuisse de nichilo, et ex ea postea digestum atque ordinatum a Deo ipso mundum. Ad finem quoque huius capitis ait, hominem postremo factum fuisse, cum iam mundo ceterisque rebus manus summa esset imposita; idemque tradit lib. uII, cap. 14. Ex quibus apparet Lactantium sensisse, ut maior pars sanctorum Patrum atque theologorum sensit,  materiam primam tam ordine nature, quam ordine temporis, siue durationis, ante omnem diem creatam fuisse, non omnino quidem informem, id est, quacumque forma carentem, sed forma completiua et distinctiua, quam illi Dominus per interualla sex dierum naturalium, propriorum et successiuorum, postea indidit prorsus eo modo, quo in libro generationis a Moyse traditur. Ita enim scripsit Dionysius lib. de Diuin. nom. cap. 4, Sanctus Basilius, Ambrosius, et Bed. in Hexemer., Chrysostom. in Ioann., Greg. Magn. lib. XXXIII Moral., cap. 10, Rupert. I de Operib. Trinit. cap. 37, et lib. II, cap. 18, Hugo de Sanct. uict. pr. de Sacram., Magister in 2 dist. 12, Alexand. Alens. 2, p. quest. 47, Sanctus Bonauentura in 2, distinct. 12, art. 1, quest. 2, Scot. in II dist. 14, quest. 1, S. Thom. p. p. quest. 66, artic. 1 et 4, quest. de potent., art. 2. Quamuis contra putarint grauissimi quoque ac sanctissimi uiri, nempe  materiam in actualitate perfecta fuisse conditam, informitatemque ipsius precessisse formationem non tempore, sed natura, ac proinde mundum uno temporis puncto, non autem per sex dierum interualla conditum; diesque illos non fuisse ueros dies, qui a Moyse recensentur, sed per metaphoram accipiendos et referendos ad cognitionem rerum creatarum a Deo mentibus inditam Angelorum: Philo Iudeus in lib. Allegoriar., Origen. 4, Periard. cap. 2, S. August. Iu de Genes. ad litter. cap. 21 et seqq., Procop. Gaze, et Caietanus in Genes. Quod autem attinet ad hanc disputationem a Lactantio susceptam aduersus ponentes eternitatem materie, et Deo ceuam asserentes, uidendi sunt Tertullianus aduersus Hermog., Ioann. Grammaticus in lib. contra Proclum de mundi eternit., Euseb. de Prepar. lib. X, cap. 8, Gregorius Nyssen. de Homin. Opific., cap. 25, et lib. de Hist. sex dier.

Primum igitur non est probabile, etc. Excidisse putatur hic locus e III de Natura deorum.

 Mori. Ita leg. ex B. T. P. Florent. editione, et aliis, non ut in Aldina, more; Cicero enim erat, qui more Academicorum disputabat, cui mori concedendum aiebat Lactantius; et ita locum hunc refert etiam Sigon. in fragm.

Semper. Hanc dictionem, que non habetur in quibusdam, addidi ex B. quoniam hic pro eternitate materie disputabatur.

Seneca omnium stoicorum acutissimus. Multus est Lactantius multis in locis in laudibus Senece: iure quidem, ac meritissimo; paucis enim in eius doctrina, uel demptis, uel additis, optimum habes christianum; et ut ait Lactantius lib. uI, cap. 24, potuit esse uerus Dei cultor, si uere sapientie ducem nactus esset. Franciscus Petrarch. in epistola ad Senecam ipsum, inter epistolas ad uir. Illustr. ueter. et in Apolog. cont. Gall. ad fin. refert scripsisse Plutarchum, se, cum in ceteris quibusque uirtutibus ac disciplinis Latinos cum Grecis uiris contendisset, quem illi ex  Grecis in moralibus preceptis ex equo opponeret, habere neminem.

Ergo, inquit, Deum non laudabimus, etc. Habes consimilia ab eodem Seneca lib. Iu de Benefic. cap. 7 et a Plin. lib. II, cap. 7, et lib. XXuII, initio cap. 3.

In eodem luto hesitas; uersuram soluis. Apud Terent. hesitas, uersuram soluis. Hesitare in eodem luto dicuntur, ut explicat auctor Adagiorum, qui sic implicantur negotio cuipiam, ut se nequeant extricare: a uiatoribus translatum, qui simul atque in lutum inciderint, cum alterum pedem conantur educere, altero altius immerguntur. Rursus ut hunc extrahant, alter, quem eduxerant, denuo est infigendus. uersuram autem soluere illi dicuntur, ut explicat Budeus ad l. uit. D. de pignorat. action. qui, ut syngrapham unam dissoluant, et una cautione se liberent, pecuniam mutuam maiori fenore accipiunt. Ita igitur contingere ait Lactantius illis, qui rerum ortum nature attribuunt, detrahunt Deo; nam a quo factum mundum negant, ab eodem plane factum, mutato duntaxat  nomine, fatentur, cum reipsa nichil aliud sit natura, quam Deus. Sic etiam infra l. III, cap. 28.

Sole nondum instituto. Thomasius legit, ut in B., solo nondum instituto, quod magis coherere uideantur sequentia de frugibus et animalibus, que in solo uersantur. Ego lectionem ceteris omnibus mss. et impressis receptam extuli. Ceterum de solo, siue terra Lactantius iam dixerat; et rationem Thomasii nichil habere momenti intelliget, qui textum inspexerit.

Itaque necesse fuit hominem postremo fieri. uide alias pulcherrimas rationes apud Greg. lib. de Homin. Opif. cap. 2.



CAPUT X.

Suum uero habitaculum distinxit claris luminibus, etc. Hoc loco Firmianus arguitur erroris, quasi Dei sedem et domicilium beatorum statuerit in celo sidereo,  atque in eo solem et lunam posuerit. Ego hic celi nomine puto uniuersam ab eo celorum molem intelligi, quatenus totum id quod est supra ignem sursum usque ad celum empyreum inclusiue, cum ipso empyreo complectitur: quam quidem celorum molem sole, et luna, micantibusque sideribus ornatam ait, nempe suis cuique celo luminibus appositis; idque ex ipsomet clare colligi reor, ubi dicit: Fecit igitur Deus primum omnium celum, et in sublime suspendit, quod esset sedes ipsius conditoris, etc. Atqui non solum sidereum celum, sed uniuersam celorum molem statuit in sublime. Subdit etiam: Deinde terram fundauit et celo subdidit, etc. Et lib. uII, c. 5, quasi hunc locum declarans, inquit: Lumina igitur posuit in celo, terre autem, etc. Numquid autem tellus uni sidereo subditur? Celum itaque ab ipso utrobique accipitur, et contra elementa, quorum meminit, distinguitur; et ita pro uniuersa celorum, ut dixi, mole, quatenus etiam extremum empyreum complectitur.

 Ex quibus oriens Deo accensetur, etc. Ita B. T. P. et ceteri meliores mss. legunt, non ut in impressis, ex quibus oriens Deo similis censetur. Accenseri idem est, quod attribui; unde accensi milites dicebantur, quasi accensiti, quod decurionibus et centurionibus accenserentur, id est, attribuerentur, ut scripsit uarro lib. XX Rhetor., et lib. III, de uit. Pop. Rom. Non. Marcel. c. 12. Affirmat autem Lactantius orientem, lucem, uitam, diem Deo attribui: occidentem uero, tenebras, mortem, noctem diabolo; infra cap. 13, animam esse Dei, corpus diaboli; et cap. 18, Dei esse celum, et lucem; tenebras autem, inferos et supplicia ipsi malorum principi in distributione rerum attributa fuisse. Lib. uI, cap. 3 duos duces constituit, alterum, qui uirtutibus et bonis presit, alterum qui uitiis et malis; et lib. eod. cap. 6, fontem ait bonorum Deum esse, malorum uero illum diuini nominis inimicum: ab his duobus principiis bona malaque oriri. A quibus omnibus locis cauere nos oportet,  quia nonnichil fauisse auctor uidetur damnato illorum temporum Cerdonis et Marcionis dogmati de duobus principiis, altero bonorum, altero malorum, quod et amplexus est postea Manes. Hoc tamen ab iis differre uidetur Lactantius, quod is non carere principio diabolum, nec natura malum esse asserit: sed illum ait a Deo quidem bonum creatum, ad malum autem suo arbitrio, quod liberum illi fuerat datum, transcendisse, ut supra sub initium cap. 9 exinde malorum omnium principem factum. At illi duo principia principio carentia ponebant; et alterum quidem natura bonum, alterum natura malum, ut scribit S. Augustinus in lib. de Heresib. heres. 21 et 22. Philostr. in Cerdone et Apelle, Epiphan. in lib. aduersus Heres. heres. 66. Quam heresim S. Thomas expugnat, II contra Gent. cap. 41.

Unde solem esse appellatum Cicero uult uideri. Ita et uarro Iu de Ling. Lat. cap. 10, Isidor. Origin. lib. III, cap. 70.

Quia non sunt plena ac solida Lumina. Quasi aliquo  modo suapte natura lumina sint, ac proinde proprio lucere lumine stellas putet: quam opinionem habuisse credendi sunt omnes philosophi, et patres illi, qui luminaria, et stellas, ut uehicula prisce lucis effecta docuerunt; Basil., Ambr., Nazianzenus: multo magis qui lucem illam priscam aiunt in luminaria, id est, in solem, lunam et astra a Deo fuisse distributam, ut Apollinarius et Dydim. apud Lipoman. in Caten., Athanas. quest. 83 et 85, Theodoret. quest. 14 et 16; in Genes., Procop. cap. pr. in Genes., Damascen. II, fid. Orthod. cap. 7. Eiusdem sententie dicitur Auicenna, et Macrobius, qui unam lunam excepit cap. 19 et 20 in Somn. Scipionis. Sed contra Plato asseruit in Timeo, Plin. lib. II, cap. 6, et plerique astrologorum. Hugo de S. uict. in Annotat. in Genes. cap. 6, ait, solum solem propriam habere lucem, et ipsum ex igne esse factum: reliquas uero stellas omnes ex eria materia factas relucere  potius quam lucere. Sanctus Augustinus super Genes. ad litter. lib. II, cap. 16, ait, Diuina Scriptura manifeste quidem cognosci, disparem esse siderum claritatem, dicente Apostolo cap. u prioris ad Corinth. Epist., aliam esse claritatem solis, aliam lune, et aliam stellarum, et stellam differre a stella in claritate; utrum autem stelle lumen accipiant a sole, necne, ex Sacris Litteris colligi et constitui non posse.

Discordi concordia mundum constare, etc. Innuit opinionem Empedoclis, qui omnia ex lite et amicitia  constare dicebat; de qua disserit Aristot. I Phys.; I de Anima, I Diuinor.

Ut sacramento ignis et aque nuptiarum federa sanciantur. Ut constat ex leg. Seia Sempronio, D. de donat. inter uir. et uxor. que declaratur ex Festo in uerbo Aqua. Budeus ad dictam legem, Ciriac. Obseruation. lib. II, cap. 2.

Materia corporis in humore est. Precipue scilicet, forte quia et semen, et sanguis sunt humores: alioqui  corpus animalis, ut cetera omnia, ex quatuor elementis constat, ut ipse Lactantius declarat secutus Empedoclem inf. cap. 13.

Anime in calore. Fuit hec Democriti opinio, quam Aristoteles refutat in pr. de Anima. Nec sane uideo quomodo hic Lactantius asserat, materiam anime igneam, uel calorem esse, qui certo sciat, hominis animam immortalem esse, ut ipse ostendit lib. III, cap. 12 et 13, et cap. 17, de Opificio Dei. Animam quidem esse ignem expressis uerbis scribit inf. cap. 13, sibimetipsi contrarius, qui id pernegauit d. cap. 17, de Opific., et alibi scribit animam de Dei substantia esse, ut inf. cap. 13, ubi dicemus.

Nec humor potest nec corporari, nec corpus animari. In impressis est, nec humor potest corporare, nec corpus animare. Nostram lectionem exhibent uaticani, duo codices Sancti Saluatoris Bonon. T. P. Nec humor, inquit, potest corporari, uidelicet in corpus illud densari, nec corpus ipsum animari, non animare,  quia corpus non animat, sed animatur. Ita quoque Budeus hunc locum recte profert in Annotationibus ad lib. II, D. de penis.

Exulibus quoque ignis, et aqua interdici solebat. De ignis et aque interdictione. Ulpianus in lib. II, D. de pen. et ibi Bude. in annot. ad Pandect. Festus in uerbo, aqua, Isidorus Orig. lib. u, cap. 27, ad fin.

Immobilis est, ac deorsum uergens, etc. Recte a Thomasio in notis ex B. codic. correcta est lectio impressorum, que habet, mobilis est, etc. Hic enim fieri antithesim manifestum est; et sane de igne dixit, cuius natura quia mobilis est, et sursum nititur, uite continet rationem. Ergo de aqua recte subdidit, cuius natura quia immobilis est, ac deorsum uergens, figuram mortis ostendit. Figuram autem mortis ostendere non posset, si mobilis esset, quia, ut ipse Lactantius ait lib. uI, cap. 17, et lib. de Ira Dei cap. 17, uita actuosa est, mors quieta. Natura itaque immobilis est et quieta; prope enim ad terre grauitatem accedit: egre autem mouetur, nec nisi deorsum uersum, sicubi  uentorum flaminibus agitetur, aut extrinsecus alio quopiam modo ei motus indatur.

Ideo pecudes, neque in celum suspiciunt. Galenus lib. III de Usu part. cap. 3, ait, hoc dictum esse hominum, qui nunquam uiderint piscem , id est, celi speculatorem appellatum: hic namque uel inuitus celum semper aspicit. uerumtamen ille nichil omnino reuera in eo contemplatur, ut homo.



CAPUT XI.

Ut in excolenda terra iuuarent, unde dicta sunt iumenta. Ita et Columel. lib. u, et Isidor. lib. XII, Orig. cap. 1, et lib. Xu, cap. 17. At Nonius cap. 1, Pomponius iurisconsultus in l. Boues, D. de uerbor. signific. et ueteres alii, ut Gellius testatur lib. XX, cap. 1, non a iuuando, sed a iungendo, dicta malunt.

Et innumerabiles animas procreare, etc. Sic inf. c. 14: Statuit humanum genus diluuio perdere, non  tamen continuo diluuium immisit. Sensus est Deum in eterna sua predestinatione decreuisse, et statuisse, tempore procedente, et dum mundus maneret, humanis formatis corporibus innumeras animas procreare, ipsisque corporibus creando infundere. Catholica sententia, et Lactantio consona, qui cap. 19 libri de Opif. Dei: Cetera, inquit, Dei sunt omnia, scilicet conceptus ipse, et corporis informatio, et inspiratio anime, et partus incolumis, etc. Ut post corporis informationem, fieri a Deo inspirationem anime hinc facile intelligas. Commentum quidem de animabus ante corpora conditis, quod ex hoc loco nonnulli temere Lactantio affingunt, irridet et refutat ille lib. III, cap. 18.

Unde homo nuncupatus est, quod sit factus ex humo. Sic. et lib. de Ira Dei cap. 10, ad fin. Homo autem hic corpus hominis intelligitur. Sed hanc etymologiam non probat Quintilianus lib. I, cap. 6. Probat Isidorus lib. II Origin., cap. 1. uid. Rhodig. antiq. lect. lib. I, cap. 41.

 . Ita correxi quod corrupte in omnibus est . Plato uI, de Repub. , , id est, ex eo coniectantes, quod sane et Homerus uocauit in hominibus Deiforme et Deo simile.

Terrea progenies, etc. Editiones, que ferrea legunt in Marone, hinc castigandas monuit Turneb. Aduersarior. lib. XXI, cap. 22, Rhodigin. antiq. lect. lib. Iu, cap. 19. Pier. ualerian. in Hieroglif. lib. LuII, c. de Papyro. Qui autem Lactantii textum corruptum putant, ut refert ipse Pierius in castigationibus uirgilianis ad eum uirgilii locum, nec ipsi uehementer errant, cum Lactantius hic animalia sine ullo artifice orta esse de terra dicat: unde refert: Terrea progenies; nec uox Ferrea quicquam ad rem suam facit.

Presentis substantia. Fuere tamen, qui dubitarint, an tempus presens existat: de quo disputat Philosophus Iu, Physicor. tex. 87 et seqq. S. August. lib. II Confession., cap. 14 et seqq. uide et Censorin. de  Die natal.

Ingratis. Ita B. T. Florent. et Plantiniana quoque ad oram libri. Aduerbium est, idemque sonans, quod, preter gratiam et meritum. Non ultro, inquit Donatus, coacte, al. ingrate.



CAPUT XII.

Aiunt certis conuersionibus, etc. Explicat et refellit rationem prime originis animantium allatam ab Anaximandro et a Democrito, ut ipse Lactantius tradit inf. lib. uII, cap. 7, et aliis nonnullis ueteribus philosophis, de qua Lucretius u, Cicero I de Legib., Diodor. lib. I, cap. 1, in principio, ubi etiam quiddam subdit ex Menalip. Euripidis Anaxagore discipuli, quo illum censet idem sensisse. Hanc autem opinionem, que asserit homines tanquam fungos primo, deinde quasi uermiculos quosdam e terra effusos, irridet Lactantius etiam lib. uII, cap. 4 et 7. uarias de Animalium primeua generatione sententias refert Censorin. de Die natal. c. 3.

 Inquiunt. Nonnulli scilicet inter quos Lucretius in quinto, illis Carminibus:

At nouitas mundi nec frigora dura ciebat,
Nec nimios estus, etc.

A summo Deo. Codices Ciceroniani legunt, a supremo Deo.

. Codex Sibyllinus habet, .



CAPUT XIII.

Spirauit ei animam de uitali fonte spiritus sui, etc. Inf. hoc cap. quarum anime non ex Deo constantes, sed ex communi ere, etc. Item quod est ex celo, et Deo imperet, etc. Et l. uII, c. 12: Quod ex celesti spiritu, id constat, etc. Et ibid. paulo inf.: Quoniam ex Dei spiritu, qui eternus est, etc. Ex his locis uidetur Lactantius putare humanam animam ex Dei substantia esse; quanquam quid dicam putare? quid enim hac de re plane putet, assequi ego quidem certe non possum. Superius ad  fin. cap. 10, dixit animam esse igneum quiddam atque calorem; et inf. hoc eod. cap. dicit illam esse ignem: quam positionem ridet Aristoteles II, de Partibus anim. cap. 7: Quod si anima, inquit Lactantius, ignis est, ut ostendimus, in celum debet eniti, sicut ignis, etc. At quicquid alibi senserit, in supra notatis quidem locis eam de Dei substantia esse opinari uidetur. E schola Platonicorum hec fluxit opinio, quam secutus M. Tullius sepe dicere solet, humanos animos ex diuina esse delibatos, tractos, haustos, decerptos natura. Hoc errore captus uidetur et Philo in lib. quod deter. pot. insid. et Tertullianus, de quo ita Gennadius in lib. de Dogmat. Ecclesiast.: Nihil ex Trinitatis essentia ad creatam naturam credamus esse deductum, ut Plato et Tertullianus, etc. Item secundum Theodoretum capti heretici Cerdon, Marcion, Gnostici, et Manichei ex illo Genes. II praue intellecto: Inspirauit in faciem eius spiraculum uite. Quia enim flatus ex corpore flantis educi uidetur, ideo de Dei substantia ab ipso  inspiratam animam crediderunt. At uero locus ille Genes. nichil opitulatur errori, quia homo, a quo similitudinem sumptam dicunt, non emittit flatum de sua substantia, sed de ere respirato, qui non est de substantia corporis, et multo minus anime; deinde anima non potest facere flatum nisi de corpore, cum non sit creatrix: at Deus cum sit infinite potentie, potest animam de nichilo creare; et sic dicitur flasse, in quantum hominis flatum creauit. Ita docet Magister, et omnes doctores, presertim S. Thomas in II, dist. 17. Illa enim inspiratio Dei corporalis non fuit, sicut nec locutio corporalis, cum dixit, fiat lux, fiat firmamentum, etc. Theodoretus hec habet: Nomine flatus non intelligimus partem aliquam essentie diuine secundum Cerdonis et Marcionis rabiem, sed anime naturam per id denotari, quod anima sit spiritus rationalis et intellectualis. Damnata est hec heresis in concilio Toletan. pr. in assertion. fid. et a Leone 1, epist. 91, et in conc. Bracaren. I, cap. 5, et contra  illam disputat. Irene. lib. I aduersus Heres. cap. 24, et tota schola Theologorum d. distinct. 17, S. Thom. in II cont. Gent. cap. 85, et pr. pr. quest. 90, art. 1.

Empedocles, quem nescias utrumne inter petas, etc. Aristoteles quidem in Peticis potius eum inter philosophos, quam inter petas censendum scribit: et Plutarch. de Audien. Pet. ipsius carmina sermones potius quam Peseis dicenda.

Secundam. Correctus est error operarum, que in al. editionibus fecerant, secunda.

Est enim quasi uasculum, etc. Al. est enim terra quasi uasculum, etc. sed iure a B. abest terra; pergit enim loqui de corpore, quod tanquam uas et domicilium anime dicit esse. Nobis autem ab eiusmodi locutionibus cauendum et abstinendum esse monui supra ad cap. 3.

Seruiuit enim fedissimis uoluptatibus, etc. Adde Sueton. de claris. Grammatic. cap. 6, Gell. l. XuII, c. 18.

Conseuit. Ita lego, ut hic locus ab omnibus citatur,  et habetur in B. T. P. Sic infra cap. 14: Atque uineam sua manu seuit; et arborum consitiones dicuntur. uerumtamen in editis plerisque legitur, conseruit, quam lectionem ex Pandectis Florent. in leg. in fundo alieno, D. de rei uendicat. Aurelio uictore et Liuio. sustinet Ciriac. lib. II Obseruation. cap. 39.

Que si obseruasset, immortalis maneret. Contra Pelagium, qui asseruit, Adam mortem obiisse non propter culpam, sed ex naturali conditione, qua interiisset, etiamsi a Dei mandato non recessisset. Hec heresis damnata est in concilio Mileuitan. cap. 1.

In qua posuerat intelligentiam boni et mali. Infra hoc eodem cap. percepta igitur scientia boni et mali, etc. In quanam arborum specie arbos hec fuerit, ab expositoribus super Genes. uarie opiniones recensentur: sed nichil certo statuitur. Illud queritur, cur arbor scientie boni et mali appellaretur. Hebrei  sunt opinati, primos parentes creatos fuisse simplicissimos, absque rationis usu infantium similes: quoniam autem arbor illa uim haberet accelerandi rationis usum, et liberi arbitrii, propterea fuisse appellatam arborem scientie boni et mali; nam secundum Scripture phrasim, scire bonum et malum, idem sonat, quod habere rationis usum. Hanc opinionem Sibyllis quoque firmatam, ut infra legitur not. 97, secutus est Lactantius, que communiter ab omnibus reprobatur; est enim maximus error, ne dicam heresim, asserere, Adam ab initio fuisse boni ac mali nescium, sed ab esu fructus illius arboris scientiam boni ac mali adeptum. Qui enim omnibus animantibus nomina indidit, que profecto naturis eorum congruere debent, quique admirabilem prophetie facultatem habuit, quam de inuliere pronuntiauit, Hoc nunc os, etc. quomodo quid bonum, quidue malum esset nesciret? Decuit etiam, ut quemadmodum quantum ad corpus institutus est in statu perfecto, ut statim posset generare, ita etiam institueretur  in statu perfecto quantum ad animam, ut statim posset alios instruere et gubernare. Promuntur huiusmodi rationes ex sancto Augustino in pluribus locis super Genes. et lib. XIu Ciuit., cap. 17, et ex S. Thom. in p. p. quest. 94, art. 3. Disputat item contra illam opinionem Chrysostom. Homil. 16, super Genes. et uide Philon. preclare de primi hominis perfectione disserentem in libro de Mundi Opificio ad fin. Preterea fere omnes consentiunt, nomen illud scientie boni et mali non ei ligno a natura sibi a Deo indita conuenisse: Eucher. I in Genes., Cyrill. III aduersus Iulian., S. Augustinus super Genes. et d. cap. 17, Theodoretus quest. 26, in Genes., Beda item, et Strab. quos sequitur Magister in II Sent., distin. 17. Secunda opinio est Iosephi Iudei in primo Antiquitat. cap. 3, ideo sic appellatam, quod eius fructus, si ederetur ab homine, uim haberet acuendi ingenium et solertiam, atque prudentiam cogitandi, multumque conferret ad percipiendam  scientiam; quam opinionem refellit Lyranus. Tertia est Ruperti in II de Trinitate cap. 27, Tostat. super cap. XIII, Genes., quest. 154 et 155, Perer. lib. III in Genes., ita appellatam per ironiam, propter mendacium et fallax promissum serpentis, quo pollicitus est, si comederent, eos similes deorum futuros, scientes bonum et malum, ut uel ipso arboris nomine monumentum posteris representaretur tam insignis diabolici mendacii; atque ideo putant, illud nomen ei uel ab Adamo post peccatum, uel a Moyse inditum: et licet in historia Genesis ante congressum serpentis cum Eua bis arbor illa eo nomine uocitetur, id fieri dicunt per anticipationem; reuera enim antea non habuisse id nomen: sed cum Deus precepit Ade ne de ea comederet, uel alio nomine illam appellauisse, uel quasi digito, aut alio modo illam designauisse. Opinio crebrior est, quam habet Chrysostomus super Genes., August. lib. uIII, super Genes. ad lit., cap. 6 et 15, Cyrillus, Bed., Strab. et alii, quos pr. loco citauimus, uidelicet,  nomen illud non ei a Deo natura inditum, quasi intelligentiam boni ac mali conferret ac contineret, ut scribit Lactantius, sed ab euentu postea secuto, quia quamprimum homo fructum illius arboris manducauit, discrimen boni et mali, quod antea tantum speculatiue cognoscebat, practice et per experientiam cognoscere cepit, et quanta differentia esset inter bonum obedientie et malum inobedientie. Porro S. August. d. cap. 15, etiam ante sermocinationem serpentis cum Eua hoc nomen illi arboria Deo impositum scribit.

Sententia in peccatorem lata, ut uictum sibi labore conquireret. Ita leg. ex B. et aliis mss. optimis, et ex ipsa historia Genes. unde hec sunt desumpta; ibi enim habetur: Et emisit eum Dominus Deus de Paradiso uoluptatis, ut operaretur terram, etc. In aliis legitur, Sententia in peccatores lata, ut uictum sibi labore conquirerent.

Ipsumque paradisum igni circumuallauit. Historia in  fin. cap. III Genes. ita legitur: Et collocauit ante Paradisum uoluptatis Cherubim et flammeum gladium atque uersatilem ad custodiendam uiam ligni uite. Quid ibi intelligatur per flammeum gladium, uarie extiterunt sententie. Tertullianus Apologetic. c. 46, per flammeum gladium intellexisse uidetur Zonam torridam, eiusque flagrantissimum estum more gladii eo accedentes ferientem, qua Zona circumdatus est paradisus. Tertullianum sequitur S. Thomas in 2, 2, quest. 165, art. ult. Sed hec expositio ad litteram non quadrat: clamat autem S. Basil. in 3 Homil. et initio 9, super Genes., S. August. super Genes. ad litter. initio lib. uIII, et Beda ad ea uerba, In principio creauit, etc. aliique grauissimi et sanctissimi uiri, doctrinam Moysi in opere sex dierum creationis mundi totam historicam esse; ideo historice, proprie et ad litteram, non figurate, non mystice, non anagogice intelligendam. Et zona torrida ibi erat etiam ante hominis lapsum: at Scriptura dicit, flammeum gladium ibi a Deo positum, postquam Adam inde eiectus est. Lactantius  nichil aliud flammeum gladium fuisse censet, quam ingentem quamdam uim et copiam ignis, instar muri et propugnaculi, seu ualli, ut hic ait, ante paradisi aditum positi. Secuti uidentur Lactantium Petrus Comestor super illum Genesis locum, Nicolaus de Lyra, et Tostatus; que opinio a nonnullis reprobatur tanquam mutila, quod de Cherubim mentionem non faciat, et tanquam impropria et minime litteralis. Quidam impedimenta designari intelligunt, quibus homo post peccatum ab ingressu paradisi celestis arcetur. Sed et hec sententia a sensu littere procul abest. S. Ambrosius super illum uersiculum Ps. CXuIII: Retribue seruo tuo, etc. flammeum gladium interpretatur ignem purgatorium. Ita et Rupertus in III super Genes. cap. 32 et 33, qui eadem ratione refelluntur. Et gladius flammeus ante paradisum terrestrem fuit positus: ignis autem purgatorius subtus terram ponitur a Theologis. Denique aliorum est sententia, quam probat Benedictus Pererius lib. uI  super Genes. quod hec uerba Genes. historice prorsus intelligantur, ut sonant; uidelicet, Cherubim, id est, Angelos ad Paradisi custodiam positos fuisse sub specie et figura hominum, tenentes manibus suis gladios acutissimos, et ob uibrationem, quasi emissis scintillis ac flammis coruscantes.

Donec summum iudicium faciat in terra, et iustos uiros cultores suos in eumdem locum reuocet, etc. Hoc loco Lactantii et Tertulliani cap. 46 Apolog., notamus errorem, quo putant animas iustorum post iudicium uniuersale in paradisum terrestrem introductum iri; nam illud nec Sancte Littere usquam docent, ut ait Lactantius, neque Sibylla dicit, que paradisum nominans, forte intellexit illum celestem. Christus Dominus in regnum celorum se iustos post iudicium uniuersale uocaturum denuntiat, Matth. XXu: uenite, benedicti, etc. ut ibi sancti, et doctores omnes interpretantur.

, etc. Leguntur hi uersus apud Theophil. ad Autolyc. lib. II; in codice autem Sibyllino  non hi prorsus, sed similes extant Sermon. 1, sub initium, ibi scilicet:

   . . . .
.

, etc. Extant hi uersus in carminib. Sibyllin. Serm. 1, sub initium, et Serm. 8, circa medium: sed ibi aliquantulum uariant. Serm. 1:

   . . . .

Sermone 8:

   . . . . ,
, etc.
In quibus carminibus illud falsum est, Adam fuisse deceptum, ut ex fructus esu boni et mali acquireret  notionem, si de notione speculatiua intelligatur, ut superius est dictum hoc eod. cap.

, . Ita leg. ut in Aldinis et Plantinianis excusis, et in cod. Sibyllino, 1 Serm. non autem, ut in editione Florent. et in cod. Sibyllino, Serm. 8, , . Nam scansio non constat.

Que in mille annos propagaretur, etc. Profecto qui mille annis uixerit, in Scriptura comperies neminem, quicquid ipse de tempore uite Adami tradiderit inf. lib. uII, cap. 14, in fin. ubi eum refutauimus. Attamen non absurde eorum uitam in annos mille propagatam dicimus, qui quam proxime ab eo numero abfuerunt, sicut Iared, sicut Mathusala, et Ne, de quibus cap. u et IX Geneseos.

Ait enim, apud Aegyptios pro annis menses haberi, etc. Non fuit hoc perpetuum apud Aegyptios, licet Macrob. 1 Saturnal. cap. 12, affirmet, anni certum modum apud solos Aegyptios semper fuisse; nam uerius est Aegyptios annum uariasse, et quandoque  trium, sepius quatuor mensium annum effecisse, ut traditur scripsisse Xenophontem in libro de Aequiuocis, his uerbis: Annus diuersus est; etenim ipsi Aegyptii utuntur anno quandoque menstruo, sepe bimestri, non raro trimestri, sepe quadrimestri, nonnunquam solari. Solin. cap. 3, Aegyptiorum annum quatuor mensium scribit fuisse; et S. August. lib. Xu Ciuit., cap. 12, aliquando quatuor mensium, aliquando menstruum. Sed et Plutarchus in Numa, Aegyptiis menstruum annum, mox quadrimestrem fuisse tradit. Illum tamen plerumque mensis spatio metitos ad cursum lune scribit Plin. lib. uII, cap. 48, et Censorin. de Die natal. De anni diuersitate apud uarias gentes, uid. Alex. Neapolitan., Dier. Genial. lib. III, cap. 24; Camert. ad cap. 3 Solin. Gyrald. de Dieb. ann, et mens.

Quod argumentum perspicue falsum est, etc. Cum uarrone tamen sentire uidetur et Plin. d. cap. 48, quem S. August. refert ubi supra: sed iure uarronem  refellit Lactantius, et asserit id quod res habet, uidelicet annos, quos uixisse ante diluuium homines Scriptura narrat, non menstruos, ut dicebat uarro, sed pares fuisse nostratibus, ut etiam demonstrat S. August. lib. Xu Ciuit., cap. 14. Etenim Scriptura cap. uII Genes. in illo uno anno, quo durauit diluuium, mentionem facit primi, secundi et decimi mensis; et ne quis posset cauillari, menses illos paucioribus diebus constitisse, quam nostros, memoratur ibidem decimus septimus dies mensis secundi, et uigesimus septimus mensis septimi, et uigesimus septimus mensis secundi. Quin etiam si omnes dies, quos memorat Moyses in descriptione diluuii, per unum illum annum computet, reperiet illos ad trecentos et sexaginta. Nec mirum esse debere scribit Iosephus Iudeus, aut falsum uideri, quod traditur de tam longeua priscorum hominum uita, quia Dominus illis ob inuentionem scientiarum et artium, presertim astronomie, ampliora uiuendi spatia condonauit. Alias causas multas apud expositores super  Genesim facile quisque reperiet.



CAPUT XIu.

In centum et uiginti annis metam collocauit. uerba Domini, que refert Moyses initio sexti Genes.: Eruntque dies illius centum et uiginti annorum, perperam intellecta causam prebuerunt erroris, Philoni in lib. de Gigant., Iosepho Iude. I Antiq., c. 5, Arnob. II, cont. Gent., Lactantio, Diodoro Tharsen., Episc., Rupert. in Iu super Genes. c. 13, Tostat. super cap. uI Genes. cap. 11, putantibus a Deo post diluuium metam uite humane in centum et uiginti annis collocatam; cum tamen uerba illa exponenda sint ita, ut dicamus, eruntque dies illius, id est, hominis, non ad uiuendum, sed ad penitendum, centum et uiginti annorum. Hec dixit Dominus ante annos uiginti, quam fieri arca cepisset, ut scribit S. Hieronymus, que facta legitur centum annorum spatio; uel secundum  Strab. ab eo anno dixit, quo cepit arca fieri: sed quia homines in prauitate manserunt, ante prefixum tempus, nempe centesimo anno deleti sunt. Penitet, inquit Dominus, me fecisse hominem: id est, efficiam quod homo solet iratus et operis sui penitens; demolitur enim quod fecerat: sic ego hominem delebo, quem feceram; non tamen permanebit spiritus meus, id est, indignatio mea in homine in eternum, sicut aduersus diabolum, quia caro est, id est fragilis: sed eum hic puniam, et aquis obruam; quin etiam antequam puniam, dabo ei tempus penitudinis, eruntque dies illius ad penitendum centum et uiginti annorum. Ergo uerba Domini non seueritatis sunt, sed clementie, atque miserationis; et ita interpretantur ea Chrys. Homil. 22 super Genes., S. Hieron. in quest. Hebraic., S. Aug. lib. Xu Ciu., c. 24, Strab. et Hug. de S. uict. in annot. in Genes., et denique Mag. hist. Scholast. in lib. Gen. cap. 31, concordatque hec expositio cum textu hebreo, qui habet, Non iudicabit spiritus meus homines istos in  eternum, qua carnes sunt; id est, ut Rabbi Salomon interpretatur, non disceptabit, non iudicio contendet spiritus meus, etc. Sane uero quamplurimos centum et uiginti annos excessisse nouimus, non solum ex Sacris Litteris, cap. XI, XXIII, XXu, XLuII Genes. et alibi sepe: sed etiam ex profanis auctoribus, Plinio lib. uII, cap. 48 et 49, Atheneo libro X, cap. 11.

Eaque terra de nomine eius Chanaan dicta est. Ergo potius ab ipsomet Chanaam filio Cham, quam a Cham, ut ait Lactantius, dictam oportuit, ut etiam ipsi Chananei a Chanaam dicti sunt c. X Genes.

Nec ullis in ea regione nubibus subtexitur celum. In Bonon. utrisque codicib. P. et aliquibus uaticanis non habetur particula enim, nec ea clausula parenthesi includitur, quasi hic non prioris dicti ratio reddatur, cur ea gens sub dio degeret, sed alia causa afferatur, cur assidue sidera contemplari potuerit. Ego ita scripsi, ut est in omnibus impressis. Dubitationem habet quod hic ait Lactantius, in Aegypto  nubes non fieri; nam Plin. lib. II, cap. 50, nubes ibi fieri scribit, quamuis raras et tenues; et Demo critus, referente Plutarcho in Placitis lib. Iu, cap. 1, ob id Nili incrementum fieri tradebat, quod niue in partibus ad septentriones sitis sub solstitium estiuum resoluta atque diffusa, densentur ex uaporibus nubes, que compulse uersus meridiem et ad Aegyptum ab Etesiis uentis, in magnos ac uehementes dissoluantur imbres, quibus cum paludes, tum Nilus impleantur. Diodorus quoque lib. I, cap. 2, pluuias ibi, sed raras fieri testatur. Consentit Lactantio Mela lib. I: Aegyptus, inquit, expers imbrium, mire tamen fertilis, etc. uerum ex Philone scriptores conciliare possumus, qui lib. I de uita Mosis, paruas ibi rarasque pluuias fieri scribit, in locis quidem maritimis, ut supra Memphim, nullas omnino; ubi et cur hyems Aegypto sit superuacanea pulcherrime disserit.

Portentificas animalium figuras. De quibus Cicero I et III de Natura deor., Philo in lib. de Decalog.



CAPUT Xu.


Cum ergo numerus hominum cepisset increscere, etc., misit Angelos ad tutelam cultumque generis humani. In eo falsus est, quod ait, non ante ad custodiam datos angelos, quam hominum numerus cepisset increscere; nam a primis usque parentibus unaqueque anima ab initio sue creationis angelum habet ad sui custodiam deputatum; nec eo primi ipsi parentes, nec ulli omnino homines caruerunt: Orig. in lib. Numer., Hieronym. in Matth. XuIII: Angeli eorum, etc. S. Bernard. Serm. de Angel. et in Psal. uIII: Quid est homo, quod memor es eius, etc. Magist. et omnes Theolog. in II, dist. 11, S. Thom. p. 1, quest. 113, art. 4.

Quibus quia liberum arbitrium erat datum. Peccatum reliquorum malorum angelorum contigisse scribit, cum iam hominum multitudo cepisset increscere, hoc est post Luciferi peccatum longo temporis  interuallo; illudque peccatum fuisse luxurie atque libidinis, quia se mulieribus miscuerint. Dicimus nos, paruulam moram intercessisse inter Luciferi supremi Angeli creationem, et eius lapsum. S. Augustinus super Gen. lib. XII, cap. 23: Factus, inquit, continuo se a luce ueritatis auertit, superbia tumidus, etc. Isidor. lib. I de Summ. bon. cap. 10: Mox ut factus est, in superbiam erupit, et de celo precipitatus est. Illud certissimum est, iam culpe et damnationis reum factum, ubi ad tentandam primam mulierem accessit, ut contra opinionem Germani diserte disserebat Serenus Abbas apud Cassian. collat. uIII, c. 10. Dicimus secundo malos angelos uel simul, et unico temporis instanti cum Lucifero peccauisse, ut scribit Alens. 2 part., quest. 110, memb. 5. S. Thomas p. p. quest. 63, art. 8, uel mora aliqua fortasse interiecta, ut S. Bonauen. in II, distinct. 5, art. 2, quest. 2, Scot. ead. distinct. quest. 2, sed ea quidem imperceptibili et pene nulla, ut ex eisdem colligitur. Peccatum quoque malorum angelorum  idem fuisse quod Luciferi, nempe superbie peccatum, de quo dixi ad cap. 9, quod illis Lucifer persuasit, ex eisdem sanctis Patribus et doctoribus constat, locis citatis. Statim autem atque peccauerunt, damnati sunt, et cum Lucifero e celo deturbati; Apocal. XII, S. Isidor. ubi supra, Damascen. de Fid. Orthod. lib. II, cap. 4. Diabolum quidem, id est, Luciferum illico in infernum detrusum quidam doctores arbitrantur; alii uero in hunc erem caliginosum: sed cum in tentatione a Christo uictus fuisset, in infernum deiectum. Ita Mag. in II, distinct. 6, qui tamen, an nunc is sit in inferno dubitat. Lactantius inf. lib. III, c. 29, eum in hoc mundo manere permissum censet, ut homines malitia sua exerceat ad uirtutem. De ceteris demonibus, alios quidem in hunc erem caliginosum deiectos, alios autem, qui grauius peccauerunt, in infernum detrusos scribit S. Thom. d. distinct. 6, art. 4, et p. p. quest. 64, art. 4. At S. Bonauent. d. distinct. art. 2, quest. 1, affirmat locum ceterorum demonum  usque ad diem iudicii non esse infernum, sed erem caliginosum: utrum autem aliqui detrusi sint in infernum, se nescire fatetur; ait tamen aliquos illuc descendere ad torquendas animas. Sed ubicumque sint, sua semper secum deferunt tormenta flammarum, ut ait Glos. ordinar. super illud Iacob. III: inflammata a gehenna, etc. quam refert et probat S. Thom. d. distinct. 6, art. 4. Illud quoque ex Sacris Litteris constat, angelos malos continuo post peccatum et damnationis sententiam, obstinatos mansisse in malo, in suaque damnatione et obstinatione ac pena eternum mansuros; Alens. II p. quest. 118, memb. 1, art. 1 et 4, S. Thom. p. p. quest. 64, art. 2. DD. cum Magistro in 2 sentent., distinct. 7, ubi presertim S. Bonauent. art. 1, Scot. quest. unic. Durand. quest. 2, Gabriel. quest. 1, quod quidem de fide est, et difinitum in cap. Firmiter, de Summ. Trinit. et fid. Catholic. Ex quibus multi Lactantii errores notari et caueri possunt; et primus  quidem, quo hic scribit, Deum Angelis tunc precepisse, ne contagione terre maculati, substantie celestis amitterent dignitatem; iamdudum enim peccato polluti fuerant, et maculati, et in ea quidem macula et obstinatione confirmati, ut diximus.

Ad uitia pellexit. Fabule. Iam dictum est, multo antea, scilicet ante primorum parentum lapsum, a Lucifero ad peccatum illectos, quo statim damnati fuerunt.

Et mulierum congressibus inquinauit. Quodnam fuerit malorum angelorum peccatum, et quo tempore perpetratum, enarratum est supra. Ceterum quod angeli tempore Ne mulieres inierint, non solum Lactantius, sed etiam alii quamplurimi Patres senserunt, ex illo non recte intellecto Genes. cap. uI: Ingressi sunt filii Dei ad filias hominum, illeque genuerunt, etc. Iosephus Iude., I lib. Antiq., cap. 5, Tertullian. in lib. de ueland. uirginib., Iustin. martyr  utraque Apolog. Clemens Alex. lib. III et u Stromat. Cyprian. de Discip. et habit. uirg. Method. Sermon. de Resurrect. Euseb. lib. u Preparat. Ita uero sentiendi causam dedit septuaginta Interpretum editio Greca uetus, quam isti secuti sunt post Philonem, que legendum prebebat, , et Latina Italica , angeli Dei pro eo quod postea secundum textum Hebreum lectum est in Greco, , et in Latina editione, filii Dei, quam utramque agnouerunt suo tempore Augustinus et Procopius. Idcirco pro angelis, seu pro filiis Dei, intelligendi sunt filii Seth, qui religiosi et Dei cultores erant; et pro filiabus hominum, intelligende sunt filie de stirpe Chaim: et ita explicat locum illum gloss. interlinear. Theodoret. quest. 47 in Genes. Cyril. lib. IX cont. Iulian. et in lib. II Allegor. in Pintatheric. Serm. 1. August. lib. Xu Ciuit., cap 23. Hieron. in tradition. Hebraic. super Genes. lib. Iu, cap. 12. Suidas in uerbo , et in uerbo, Seth, Beda, Aymo,  Rabanus in Genes. Rupertus item in Genes. lib. Iu, cap. 12. Mag. historia Scholast. Genes. cap. 31. S. Thom. I part., quest. 51, artic. 3, in resp. ad. 6. Quin etiam Philastrius lib. de Heresib. cap. 108, positionem, qua dicitur, angelos cum mulieribus ante diluuium sese miscuisse, recenset inter hereses. Reprobant item eam S. Ioannes Chrysost., homil. 22, in Genes.; et discipulus eius Cassian., lib. XII Collat. cap. 8. Denique S. Ambros. epist. 84, ad Demetriad. ait causam damnationis Luciferi et aliorum malorum angelorum non libidinem, sed superbiam extitisse, illumque una cum ipsis suis sectatoribus ante hominis lapsum e celo per superbiam excidisse.

Tum in celum ob peccata, quibus se immerserant, non recepti, ceciderunt in terram. He fabule ex superioribus manant. De loco autem malorum angelorum post lapsum, sententias retuli paulo supra.

Qui autem sunt ex his procreati, etc. Fabule.

Ita duo genera demonum facta sunt; unum celeste, alterum terrenum, etc. Modo hec a superioribus prescindantur,  uerum sensum nancisci possunt, ut dicamus, celeste quidem genus demonum esse, quod in ere caliginoso uersetur, nam celum pro ere non solum in profanis, sed etiam in sacris Litteris frequenter accipitur; terrenum autem genus esse, quod in ima telluris uiscera et in infernum deiectum, ex S. Thome sententia diximus. Sed ereum illud genus per uniuersa elementa uagatur, ita ut uentis ualidis, et fedis tempestatibus agat erem, indeque non modo grandines ac fulmina iaculetur, sed etiam, ut est in prodigiis, lanam, lapides, ceram, ferrum, carnem nonnumquam depluat: marinos autem fluctus mergendis nauigantibus intentum concitat, et circa puteos, lacus, fontes, flumina ad perniciem hominum uersatur, ut scribit Tertullian. in lib. de Baptism. Terram autem uel insolitis quassat motibus, uel aliter damno afficit atque perturbat. Unde sex demonum genera uniuersum esse tradebat Orpheus in Pemat. ad Muse., et Marcus ille apud Psell. in lib. de Demonib.  et Porphyr. in lib. resp. ex orac. Apollin. Eos scriptores uideat qui uolet.

. Sicut Pharisei , Matth. XII.

. Ita dictionem hanc restitui, que corrupte legitur in omnibus, in aliquo enim differre debet etymologatum ab etymo: uolunt autem , que dictio per scribitur, dici quasi , , quod est intelligere, scire, Plato in Cratyl.; Martian. Capell. lib. II; Macrob. I Saturn. cap. 23.

Sciunt illi quidem futura multa, sed non omnia. Quenam futura? Respondet Origen. lib. Iu Princ. cap. 2; S. August. in lib. de Diuination. Demon., et lib. II super Genes. cap. 17, et lib. IX Ciuit. cap. 22; Gregorius Magn. lib. XXuIII Moral., cap. 6; Isidor. de Summ. bono; Damasc. lib. II de Fid. Orthod.; Magist. in 2 Senten., distinct. 7; et ibi S. Bonauentura artic. 3, quest. 3; Durand. quest. 3; item S. Thom. I. part.  quest. 57, artic. 3, et 2-2, quest. 95 et quest. 192, et cont. Gent. lib. III, cap. 154.

Responsa in ambiguos exitus temperare. uid. Cicer. II de Diuin.; Tertullian. Apologetic. c. 22; Lactantium rursus inf. lib. Iu, cap. 13; Euseb. de Prepar. Euang. lib. Iu, cap. 1, et lib. u, cap. 10, ubi late de falsitate oraculorum; S. August. de Ciuit. lib. III, cap. 17. et lib. XIX, cap. 23.

Et solatium perditionis sue perdendis hominibus operantur. Opportune querunt theologi, numquid demones aliquod solatium et gaudium acquirant ex hominum peccatis et damnatione; nam id ait quoque Minucius in Octauio, et S. Leo serm. 2 de natiu. Dom., sub initium. Respondet Alens. in II parte, quest. 100, memb. 5, art. 1, solatium esse illis quoddam, non uerum, sed apparens, atque omni amaritudine respersum, quia gaudium illud non est ex apprehensione simpliciter conuenientis, sed illius quod sibi conueniens uidetur. Scribit etiam S. Augustinus lib. de Genes. contr. Manich. c. 17, demones habere potestatem in  eos, qui Dei precepta contemnunt, et de tam infelici potestate letari. Iis uero letitia illa in penam cedit: ideo et a S. Thoma in libris Sentent. quem refert et explicat Dominicus Bannes super I part., quest. 64, artic. 3, dub. 2, uocatur illud gaudium fallax, et quasi phantasticum, eo quia illud continuo sequitur nouus cruciatus, et dolor. Alii theologi negant simpliciter et absolute aliquod gaudium aut solatium in demonibus reperiri posse, quoniam summus dolor non admittit secum aliquod gaudium, etiam de aliquo obiecto distincto, ut Aristoteles docet septimo Ethic. et experientia demonstrat; et hoc probant ea ratione, quia si demones aliquod solatium et gaudium habere possent, non essent positi in statu summe et extreme miserie, quod non est asserendum. Et ad S. Augustin. et Thom. respondent, non ibi accipi gaudium, siue solatium formaliter, sed causaliter, uidelicet, demones gaudere de uictoria, quam assequuntur aduersus homines, quia uictoria illa implet eorum desiderium, quo ex inuidie zelo conantur homines deturbare  ab adeptione regni celestis; et illius desiderii complementum appellatur gaudium et letitia, non formaliter, et reuera, sed causaliter duntaxat, quia ex sui natura aptum esset delectationem et gaudium efficere, et reipsa efficeret in demonibus, nisi eorum uoluntas a summo et extremo, quo conficiuntur, dolore preuenta esset. Et hanc declarationem eliciunt ex eod. S. Thom., in commentariis ad Magistrum, ubi inquit, in eodem sensu dici demonas letari de malis nostris, quo dici solet, angelos beatos dolere de malis nostris: at uero certum est, beatos angelos non dolere formaliter, quia status eorum id non patitur; ergo neque demones letantur, aut solatium ullum acquirunt formaliter, sed tantum causaliter, ut dictum est.

His quotidie merum profundunt. merum abest a B. T. P. Ego quorumcumque impressorum lectionem retinui; nam illud, profundunt, absolute positum nouum est, et scimus ethnicos geniis merum profundere  solitos, et curare genium mero dixit Horat. lib. III Carm. Ode 17. Ad oram Plantinianorum positum est his quotidie procumbunt.

Sunt spiritus tenues, etc. Si proprie locutum auctorem uelis, prope abest, ut nobis intelligendum prebeat, se demonibus aure cuiusdam tenuis substantiam tribuere, et ita cum eis sentire, qui angelis tenuissimum corpus attribuunt. Quam quidem opinionem e Platonis fontibus fluxam docentis, Deum solum, et ab eo productam mentem omni penitus corpore carere, recepit Philo in libro de Opif. Mund. Tertullianus in Carn. Christ. Origenes in II Principior. c. 2 et 8; Method., Athan., Basil. et Ioan. Thessalon. episcopus, relati in 2 Nicen. synod., action. 4; S. August. uIII Ciuit., cap. 9, et lib. II, cap. 23 in Enchir. cap. 45 et 59 in lib. de Nat. demon.; et refertur in cap. Sciendum, 26, quest. 3, in 7, de Genes. ad litter. c. XuII, et alibi sepe, Cassian. l. uII, collat. 7,  cap. 13, Damasc. II, Theol. c. 3 et l. III aduersus Iconoclast., atque hoc fortasse loco etiam, ut dixi, Lactantius. Nam tenue idem Latinis, quod Grecis , quod quidem nichil aliud est, quam exile, extensum, solidum tamen, et quod intra terminos capitur; id autem nonnisi de corporibus proprie dici potest. Huic opponitur spissum; sunt enim relatiua: sed nichil eorum, que carent quantitate, uel tenue, uel spissum est; sunt enim affectus peculiares situi partium. uerumtamen hec sententia de corporibus angelorum iam omnium doctorum suffragiis est explosa, docentium angelos omnes omni penitus corpore carere. Ita docet Dionys. Areop. de Diu. nom. cap. 21, Nazianz. in fin. de Theol. et in Orat. de Natiu. Salu.; Chrysost. Homil. 22, in Genes.; Gregor. Magn. Iu Moral., cap. 9; Hug. de S. uict. I de Sacram. p. 5, quest. 7 et 8; Alens. in II p., quest. 20, memb. 3, ad 3; Albert. Magn., S. Thom., Bonau., Maior. in II Sent., distin. 8; rursus S. Thom. pr. pr. quest. 51, art. 1 et 2, cont. Gent. cap. 88 et seqq.  Ioannes Duns in II, distinct. 2, quest. 6, et distinct. 8, quest. 1; Thom. de Argentin. in II, distinct. 3, quest. 1; Marsil. quest. 2. Extat denique concilium Lateranen. sub Innocentio III, relatum in cap. Firmiter, de Summ. Trinit. et fid. cathol. quod expresse Angelicam creaturam spiritalem, mundanam uero corpoream uocat. Quamobrem hoc etiam secundum naturalem rationem probabilius esse, oppositum uero si non errorem in fide manifestum, at certe temeritatem continere hoc quidem tempore doctores omnes affirmant.

Operati. Si legas operti, ut in multis editionibus habetur, illud, occulte, superuacaneum uidetur. Ego uero secutus sum lectionem B. et T. positam ad oram Plantin.

ualetudinem uitiant. Cauendum tamen ab heresi Gnosticorum, qui morbos affirmabant esse demonia, eosque non presidiis naturalibus, sed incantationibus curandos. Contra scripsit Plotin. lib. IX, 2, Ennead., cap. 14. Cauendum rursus ab errore Medicor. Petri Apon. et Pomponarii, qui affectus omnes obsessorum  a demonibus humori melancolico attribuunt, nec adiurationibus, sed naturalibus auxiliis curandos esse contendunt. uid. Tertull. cap. 22 Apologet. Minuc. in Octau., Psell. de Demon., Fernel. lib. II de Abdit. rer. caus. Leuin., Lemn. de Occult. nat., lib. II, cap. 1.



CAPUT XuI.

Cuius nomine adiurati, de corporibus excedunt. Obserua antiquissimum Exorcismorum usum in Dei Ecclesia, et potestatem fidelium in demonas. Ita lib. Iu, cap. 27. Adde Ignatium ad Antioch. epistola 12, Iustin. de uerit. Christ. Deleg. et in Orat. ad Gent.; Tertullian. de Corona milit., cap. 11, de Idololat., cap. 11, in fin. et ad Scap., cap. 1, et in Apologet., cap. 23; Cyprian. ad Demetrian. et ad Donat. epistola 2, et de uanit. Idolor.; Minuc. in Octau., Epiph. Heres. 30, Prudent. in Apotheos. contra Iude. Sed et in Synagoga Exorcistas fuisse colligitur ex Actis  Apost., cap. XIX, et testatur Iosephus, qui mira quedam refert, Iude. Antiquit. lib. uIII, cap. 2, et Epiphan. Heres. 30.

Et quod plerumque coram cultoribus faciunt. Hunc locum, qui mihi ualde corruptus uidetur, ita ex Cypriano et Minucio, a quibus hec fere omnia desumpsit Firmianus, restituendum arbitror: Quod etiam plerumque coram cultoribus suis faciunt; non utique in opprobrium religionis et honoris sui: sed quia nec Deo per quem adiurantur, nec iustis, quorum uoce torquentur, mentiri possunt. Cyprian. de Idol. uanit.: uideas illos unde ueniant et quando discedant, ipsis etiam, qui se colunt, audientibus confiteri. Minuc.: Quod sunt, eloquuntur; nec utique in turpitudinem sui, nonnullis presertim uestrum assistentibus, mentiuntur.

 , etc. Hec ad uerbum non reperio, sed similia, cap. 10, Asclep. Iusto, inquit, homini in Dei religione et in summa pietate presidium  est; Deus enim tales ab omnibus tutatur malis, etc.



CAPUT XuII.

Astrologia. Iudiciaria uidelicet, que per siderum aspectus uaticinari futura contendit. uid. Tertull. Apolog. c. 35 et lib. de Idololat. Damnat has omnes artes, de quibus hic sermo, etiam Cicero I de Nat. deor.; easque demolitur egregio uolumine Ioan. Francisc. Picus, cui tit. De rerum Prenotione.

, etc. Inter carmina Sibyllina non extant.

Induerunt. Retinui lectionem uaticanorum et omnium impressorum; nec placuit lectio B. induxerunt. In ea locutione secutus est Lactantius optimos auctores. Cicero II de Finibus: Ex eius spoliis sibi, et torquem, et cognomen induit. Liuius, mihi cura mea et fides nomen induit patroni plebis. Persone quoque indui proprie dicuntur.

Sic enim mundum regi a Deo dicimus, ut a rectore prouinciam. Bellissima comparatio. Aristoteles in libell.  de mund. illum se habere in mundo dicit, tamquam imperatorem in exercitu.

Non quo ullum honorem desiderent, etc. Quin imo honorem affectant, ut supra l. I, c. 7, et hoc libro c. 15. S. August. l. IX de Ciu., c. 20, et idem omnes theologi affirmant. Nam, ut ait S. Thom. pr. pr. quest. 64, art. 2, ad. 3, spiritus mali in eodem peccato permanent, quo primo peccauerunt, quantum ad appetitum, licet non quantum ad hoc, quod obtinere se posse putent: at peccatum illud fuit peccatum superbie; unde et Christum Dominum tentans diabolus ausus est dicere: Hec omnia tibi dabo, si cadens adoraueris me. Matth. Iu.

Inde est, quod ab augure lapis nouacula incisus est, etc. Hic finis est disputationis, quam exorsus fuit cap. 9 de diabolo, eiusque consortibus angelis; uidelicet de creatione illorum, de peccato, damnatione, eiectione, primorum parentum deceptione, denique de illorum natura, odioque aduersus homines, ut rationem ostenderet admirandorum quorumdam operum, et prestigiorum ab iis effectorum aliquando  et cap. 8 huius libri recensitorum, quorum hoc loco epilogum facit.

Et uictorias. Exemplum afferri potest de Syluani uoce ex Arsia sylua missa, ut apud Liuium initio secundi prime Decad. ualer. l. I, c. 8, Plut. in Poplicola.

Quod formosum puerum in templo Iouis ad exuuias tenendas collocarat. Apud ualer. Max. a quo desumpsit Lactantius, hec ita scribitur historia lib. I, cap. 2: Creditum est, uarronem consulem apud Cannas cum Carthaginiensibus tam infeliciter dimicasse ob iram Iunonis, quod cum ludos Circenses Aedilis faceret, in Iouis optimi maximi templo eximia facie puerum Histrionem ad excubias tenendas posuisset. Insigniter locus iste corruptus legitur in codicibus tam ualerianis, quam Lactantianis, nec a Pighio, qui ualerium emendatum edidit, nec ab alio quoquam animaduersus. In pompa Ludorum Circensium exuuias quoque deorum e templis ad Circum ductas in tensis, notum est ex Sisinnio Capitone apud Festum in  Tensa, his uerbis: Sisinnius Capito  tensam ait uocari uehiculum, quo exuuie deorum ludicris circensibus in Circum ad puluinar uehuntur; fuit et ex ebore, ut apud Titinium in Barbato, et ex argento. Tertul. in lib. de Spectacul., cap. 27: Sed Circensium, inquit, paulo pompatior suggestus, quibus proprie hoc nomen pompa, precedit, quorum sit in semetipsa probans de simulacrorum serie, de imaginum agmine, de curribus, de tensis, de armamaxis, de sedibus, de coronis, de exuuiis, etc. Asconius Pedian.: Tense autem sunt sacra uehicula, pompa ordinum, et hostiarum, et officiorum, sic dicte, quod ante eas lora  tenduntur, que gaudent manu tenere, et tangere qui eas deducant. Alii , hoc est, a re diuina sic dictas malunt; et tunc thensa, per th, scribitur. Hisce tensis, atque deorum exuuiis, dum gestarentur in pompa, prefectos pueros custodes  intelligo ex Cicerone in Oration. de Arusp. respons. ubi inquit: An si Ludius constitit, aut tibicen repente conticuit, aut puer ille patrimus et matrimus si terram non tenuit aut si tensam, aut lorum omisit, aut si Aedilis uerbo, aut si nutu aberrauit, ludi sunt non rite facti? Quem locum pene ad uerbum retulit Arnobius ad fin. Iu. Primum igitur in ualerio ita locus ille distinguendus est, atque scribendus, ut uirgula ducatur post faceret; deinde quod sequitur, continenter totum absque ullo puncto legatur ita: Quod cum ludos Circenses Aedilis faceret, in Iouis optimi maximi templo eximia facie puerum Histrionem, etc. Et sic illa, in Iouis optimi maximi templo, tribuantur posteriori commati, ut detur intelligi, Aedilem posuisse eximia facie puerum in templo Iouis, ut est apud Lactantium; non autem ducatur uirgula, seu semicirculus post templo, ut mendose in omnibus ualerii codicibus, quia sic illa, in Iouis optimi maximi templo, cum priori commate iunguntur, et significatur Aedilem ludos Circenses fecisse in templo Iouis,  quod liquido falsum est. Non enim in templis ii ludi fiebant: sed uel in Circo, ut ex etymo eorum ludorum, ex Sisinnio Capitone ubi supra, Dionys. in fin. uII Antiquit. Cassiodoro epistola ad Faustunt, uolaterrano Commentarior., lib. XXIX, cap. de Celebrit. Ludorum; uel in foro, ut tradit uolaterranus ibidem: nec eum fuisse ualerii sensum, ex Lactantio intelligitur. Deinde pro excubias, utrobique legendum exuuias, ex locis supra citatis; et ita hic in Lactantio legunt omnes optimi mss. B. T. P. 12 uatic. et editiones multe, ueneta, Tridin. et Florent. Iuntar., licet octo codices ualerii in uaticano, et omnes quotquot impressos uidimus, item Aldina editio Lactantii prorsus habeant, excubias, unde procul dubio ex Lactantio ualerius est corrigendus. Ecquis enim unquam Latinorum dixit, tenere excubias, pro agere, uel habere excubias? Coniicio mendum irrepsisse, quia uetusti codices, pro exuuias, haberent exubias, uel exsubias; solebant enim antiquitus, pro littera u, plerumque litteram b substituere: sic connibere, et coacerbare,  et his similia efferebant, pro conniuere, coaceruare, ut monui lib. III, cap. 4, et lib. u, cap. 1. Addebant quoque s post x: nam exspecto, exsul, exsequor enuntiabant; ut uero simillimum uideatur, quia eius dictionis, ita ut dixi scripte, significationem haud fuerint assecuti c litteram, uel addidisse, uel substituisse scribas seu typographos, et ita ut corrupte legitur, scripsisse, uel excudisse.

Fatis Iunonis inique. Respexit ad illa uirgil. uIII Aeneidos:

   Ut duros mille labores
Rege sub Euristheo fatis Iunonis inique
Pertulerit, etc.

Cum Annibal duos exercitus populi Romani, et astu, et uirtute confecit. Historia est apud Liuium lib. II, 3 Decad. Plutarch. in Annibale.



CAPUT XuIII.

Ut mala cum bonis pugnent, etc. Idem habet lib. u,  c. 7, lib. uI, c. 15 et 22, et lib. uII, cap. 4, in fin.; et S. Thom. in III cont. Gent., cap. 71, in u, ratione, ubi egregie toto illo capite edisserit, cur Deus mala  fieri permittat, neque diuina prouidentia omnino auferat malum a rebus; ea quoque de re insignem librum composuit Seneca, cui titulus de Diuina Prouidentia. uide preterea Dionys. Areop. cap. 3 de Diu. nom., Basil. in Homil. quod Deus non est auctor mali, Augustin. in Enchirid. cap. 11 et 96.

Que persuasio ueritatem atque religionem funditus tollit. Affectus aliquos, et presertim iram, in Deo uere et proprie reperiri putauit Lactantius; idemque aliis suadere conatus est, non solum hoc loco, sed integro libro, cui titulum fecit de Ira Dei, ubi presertim cap. 16 et 17, id asserit expressis uerbis. Cuius positionis atque opinionis falsitatem discere potuit saltem a sui ipsius preceptore Arnobio sepe illam Gentibus exprobrante lib. I, in princ., et lib. uII, pluribus locis. Tertullianum quoque eodem errore implicitum nouimus ex lib. de Testimon. Anim. cap. 2, lib. de Anim. cap. 26, et aliis locis, contra quem Catholica ueritas statuitur a S. Thoma in pr. contra Gent. cap. 89, uidelicet, iram nec ratione generis, et sicut passio  est, nec ratione proprie speciei Deo conuenire. Si quando uero in sacris Litteris ira Deo tribuitur, metaphorice accipitur; cum enim punitionem atque uindictam in malos exerceat Deus, quod in hominibus ire effectus esse solet, ideo Deum irasci dicimus. Sed cum ipse omnino simplex sit atque immutabilis, de eo quidem ira, misericordia, penitentia et cetera eiusmodi proprie, et secundum passionis affectum dici non possunt, sed duntaxat secundum similitudinem effectus, ut idem S. Thomas docet p. p. quest. 21, art. 3.



CAPUT XIX.

Quod ueritatem fuco et imitatione mentitur. Sed nec Bonon. lectio displicet, quod ueritatem facie, etc., frequenter enim facies pro similitudine accipitur. uirgil. Iu Georg.:

Curuata in montis faciem circumstetit unda.
Sallust. II Hist.: Sardinia in Africo mari facie uestigii  humani.

Sed minus religionis, etc. Ita lego cum Petro Fabrio II Semestr. cap. 16, sicut inueni in lib. Florentiniane editionis, et aliquot aliis. Nam quia dixerat, religioni ethnicorum simulationem esse, atque ideo falsitatem, propterea dicit, non illi ueritatem inesse, sed mimum, id est, imitationem duntaxat quamdam religionis, et ueritatis; mimi enim prorsus est imitari ac simulare. Senec. Epistolar. lib. u, epist. 26, Modo dicebam: Itaque componor ad illum diem, quo remotis strophis ac fucis de me pronuntiaturus sum, utrum loquar fortia, an sentiam, numquid simulatio fuerit, et mimus, quicquid contra fortunam iactaui uerborum contumacium. Al. Sed minus religionis.

Cuius origo de celo est. Sic sup. c. 2, in fin.: Terrena, qui oriuntur e celo. Quod uidelicet a Deo, qui singulari quodam modo in celo dicitur esse, producantur humane anime, ideo eas e celo originem trahere dicit; hoc enim sensu recte dicimus, humanas animas e celo originem ducere, siue celestes aut diuinas  esse, non quia in celo producte fuerint ante corpora: nam nec ab ipso Lactantio id recipi, dictum est supra, ad cap. 11 huius libri.



LIBER TERTIUS.



CAPUT III.


Nam causas naturalium rerum disquirere, etc. Ita Socrates apud Xenophontem, lib. I de Memorab. Socr. in principio; et idem argumentum tractat Cicero Iu Academic. quest.

Sol utrumne tantus, quantus uidetur, etc. Aristot. I Meteor. Summa I, cap. 3, ad fin., ait, ualde puerile esse, putare unumquodque eorum, que feruntur in celo, paruum esse, quia tale uidetur hinc prospicientibus;  et cap. 2 de Insomniis scribit, in hoc decipi sensum, quod Sol pedalis uidetur. Lege Platon. in Epinomid., Lucret. u, Cicer. II Academic., Cleom. lib. II, Plin. II cap. 11, Plutarch. lib. II Placitor. cap. 21 et seqq., Lertium in Anaximand., et Epicuri epistolam ad Pythoclem apud Lertium in Epicur., Macrob. in Somn. Scip. lib. I c. 20, Basil. Orat. 6, in Hexemer. Et in uniuersum de omnibus hisce questionibus hic a Lactantio memoratis uid. Ioann. Franc. Pic. de uanit. Doct. Gent. lib. I, cap. 12.

 Luna globosa. etc. Plutarch. II Placit. cap. 27.

Et Stelle utrumne adhereant celo. Anaximandri sententia, referente Plutarch. II Placit. cap. 16, et Aristot. II Celi, hodie ad omnib. philosophis ac mathematicis recepta.

An per erem libero cursu ferantur. Agitata questio non solum a Stoicis, ut apud Ciceronem de Nat. deor. lib. II et aliis philosophis, sed etiam a Patribus: an stelle ipsis sint affixe orbibus adeo, ut eorum tantum circumlatione conuertantur, an uero celo immoto, seu, ut dixit Chrysostom., ere constrato, eoque permeabili, atque cedente, diuino decreto, siue anima ipsa duce ferantur, et circumagantur. Procop. Comment. in Genes. cap. I: Quidam pronuntiant, luminaria longinquo a celo interuallo in ere uagari multum a celo remota, etc. Elias Cretens. ad Orat. 7 Nazianzeni: Ideoque, inquit, ne astra quidem uniuersa celo infixa esse, sed eri incumbere tradunt, qui ea perinde sustineat, ut uolucres, etc. Quid autem hic per erem intelligatur, ostendit Iunilius in  Hexemeron. Sed intelligendum est, inquit, quod ideo dictum sit uolare aues secundum firmamentum celi, quia hoc nomine et ether indicetur, hoc est superius illud eris spatium, quod a turbulento hoc, et caliginoso loco, in quo aues uolant, usque ad astra pertingit, quod esse tranquillum prorsus, ac luce plenum non immerito creditur. Nam errantia sidera septem, que in hoc etheris spatio uaga ferri perhibentur, Scriptura in firmamento celi esse posita dixit, etc. Et Anselmus Cantuarien. lib. I de Imagin. Mund., cap. 3: Ignis, inquit, ether quasi purus er dicitur, et splendore perpetuo letatur. De hoc angeli corpora sumunt, cum ad homines missi ueniunt. In hoc septem stelle singulis circulis contra mundum feruntur, et ob uagum cursum planete, id est, erratice dicuntur, etc. Stellas propriis motibus cieri, non celo affixas putauit quoque Philo Iude. in lib. de Gigant.; Iustin. Martyr lib. cont. Aristot. et quest. Orthod. 59 et 93; Origen. u cont. Celsum, et I Princip. cap. 7; Lactantius inf. cap. 24; Euseb. Emissen.  ad cap. I Genes. relatus in Caten. Lipom. Diodor. Tharsen. ut in ead. Caten., et Chrysostom. Homil. 6, in Genes.

Utrum quietum sit an mobile, etc. Hec est magis recepta lectio. Sed B. cod. habet, utrum quietum sit et immobile, cum quo Isidorus totum hunc locum ad uerbum referens concordat lib. II Origen. c. 24, Seneca uII Natur. quest. c. 2: Illo quoque, inquit, pertinebit hoc excusisse, ut sciamus, utrum mundus terra stante circumeat, an mundo stante terra uertatur, etc. Celum quiescere, terram solam moueri credidit Nicetas Syracusius, referente Theophrasto apud Ciceron. Iu Academic., et Cleanthes Samius, tradente Plut. in lib. de Fac. in Orb. Lun. Plato quoque, secundum nonnullos, licet id paulo obscurius enuntiarit. Sed et recentioribus quibusdam idem comprobatum uideo, Nicolao de Cusa Cardinali lib. II de Doct. Ignor. cap. 12, Celio Calcagnino, Copernico. uid. notat. ad cap. 24, hoc ipso lib.

Quanta sit terre crassitudo. Plato ad finem Phedon.  Cleomedes lib. I, Macrob. I in Somn. Scip. c. 20.

Quibus fundamentis librata. Plat. ubi supra, Ptolem. III Almagest. c. 7, Cicero in Academic.

Licet conniuere uideatur. Hec lectio reperitur in plerisque; quidam codices habent conticere; in B. scriptum est connibere, ea uidelicet prolatione, quia olim b, pro u, efferebant in quibusdam dictionibus: sic connibentia, pro conniuentia, sepe reperitur in Codic. Theodosian. et apud Ioann. Cassian. in codicibus uatican. lib. uI, cap. 9, et lib. uIII, cap. 8. Glossarium etiam habet, connibentia . Id monuit Petrus Ciacconius in Annotation. ad eumdem Cassian.



CAPUT Iu.

Sparti illi petarum. Haud crediderim, ut Ianus Guilielmius in questionibus ad Plaut. Menechm. c. 4, Lactantium scripsisse Spartiate, ut fere in omnibus  impressis habetur; id plane imperiti hominis fuisset: sed Grece , id est sati, uel seminati, ut Grecum id nomen uertit etiam Plin. lib. XIX, cap. 1, in fin., siue potius scripsisse Lactantium latinis litteris Sparte, in e diphtongum uersis, tanquam unum ex iis nominibus, que a latinis latine, greca tamen inflexione, solebant efferri; ut acta, , littus. uirg. u:

At procul in sola secrete Troades acta
Amissum Anchisen flebant, etc.
Cic. 7 uerrin.: Uxorem eius parum poterat animo soluto ac libero tot in acta dies secum habere. Item probata, , oues: Plin. lib. uII, c. 2: Quarum laudatione intereant probata, arescant arbores, etc. Eius dictionis significationem scribe non percipientes, illico mendum suspicati, obuiam alteram huic similem arripuere, et pro Sparte, substituentes Spartiate, mendum illi huic loco, et quidem insigne inuexerunt: quod in omnes fere codices tam mss.  quam impressos irrepsit; nam editio ab Iano Parrhasio castigata, et Florentina Iuntarum ueram lectionem exhibent. Nota fabula Euripidis, Ouidii, aliorum, cuius et auctor rursus meminit lib. uI, cap. 16, de Dentibus draconis satis a Cadmo, e quibus armati homines exorti grece, id est, sati sunt appellati. Censorin. de Die natal. cap. 3: Nunc uero, inquit, eo licentie petice processit libido, ut uix auditu ferenda confingat; post hominum memoriam progeneratis iam gentibus, et urbibus conditis, homines e terra diuersis modis editos, ut in Attica fertur regione Erichtonius ex uulcani semine homo exortus, et in Colchide, uel Beotia, consitis anguis dentibus armati Sparte  e quibus mutuo inter se necatis pauci superasse traduntur, qui in conditu Thebarum Cadmo fuerunt adiumento, etc. Apollodorus sub initium tertii Biblioth. ubi  de Cadmo: Quare, inquit, indignatus Cadmus Draconem interemit, ac Minerue consilio eius dentes serit, quibus satis, armati e terra uiri exorti sunt, quibus Spartis nomen inditum fuit. Hi postea mutuis sese uulneribus, alteri quidem uel inuiti pugnam congressi, alteri uero, quod alter alterum nequaquam cognosceret, occiderunt, etc. De iis Gell. lib. XuII, cap. 3. M. uarronem meminisse refert eum Homeri uersum, qui sub initium II Iliad. legitur, enarrantem, , etc. Meminit et Euripides cum alibi, tum Phenissis, et Eustath. super illud secundi Iliad. , , et Stephanus de Urbib. in Spart.

Arcesilas Academie conditor. Noue scilicet; nam uetus fuit illa Platonica, Lert. in Arcesil., Cic. in fin. p. 1, quest. Academicar. et 3 de Orator.



CAPUT uI.

Ut enim nichil sciri posse sciendum sit, aliquid sciri necesse est, etc. Questio est apud ueteres et recentiores, Num ii, qui ueritatis omnis comprehensionem  negauerunt, huius saltem unius propositionis ueritatem, tanquam Philosophie sue finem sibi reseruare et retinere potuerint, qua dicebant, nullum uerum dari posse, et cui negatio omnium aliarum ueritatum innitebatur. uidelicet datur hec ueritas, quod nullum uerum dari potest. Lactantius affirmauit hoc loco, et multo ante ipsum Socrates, Antipater, Antiochus Philonis auditor, de quibus Cicero in Academicis; deinde Clemens Alexandrinus ultimo Strom. Auen. Rois. 4 Metaph. tex. 28, Sanctus Thom. p. p. quest. 2, art. 1 ad 3, et ibi interpres eius Caietan. Negauerunt Arcesilas et Carneades apud Ciceronem, ubi supra, et Metrodorus Chius, Lucr. 4, Ioann. Duns I Sent. distinct. 2, quest. 2, ad 3, Greg. de Arimin. ead. dist. quest. 1 ad 2, qua de re uideto subtiliter disserentem, et huic Lactantii loco lucem afferentem Mazzonium ciuem meum l. I De Comparatione Platon. et Aristot. sect. 3, c. 2.



CAPUT uII.


Epicurus summum bonum in uoluptate animi esse censet. Que de sententiis philosophorum de summo bono hoc loco afferuntur, fere desumpta sunt ex Lucullo Ciceronis ad fin., et II de Finib. et de Epicuro hoc quidem nonnulli crediderunt, quamuis maxima pars Scriptorum ab eo bonum hominis in corporeis uoluptatibus constitutum affirmet. Quin etiam idem Lactantius sibi parum constans infra cap. 17, illum uoluptatis corporis assertorem, et cap. 27 uoluptarium hominem nominat ex Cic. II Tusc., Senecam quidem maximum Stoicorum, quorum dogmata uehementer a corporis uoluptatibus abhorrent, Epicuri studiosissimum fuisse ex eius epistolis constat, quas ferme omnes aliquo Epicuri precepto conclusas uoluit; eiusque de illo sententiam habet cap. 12 et 13,  de uita beata. Quodnam autem summum bonum, et quam uoluptatem finem esse dicat Epicurus, suam ipsemet sententiam enuntiat in epistola ad Meneceum, apud Lertium in Epicur. claris disertisque uerbis; cuius sententie meminit quoque Cicero in primo de Finibus. Petr. uictor. uariar. Lect. lib. XXuII, cap. 14, persimilem eum Socrati fuisse contendit; et Lertius testatur plerosque asseruisse illum continentissimum, adeo ut aqua tantum et cibario pane contentus fuerit.

Callipho et Dinomachus Cyrenaici. Haud plane intelligo, quomodo hi philosophi, qui in summo bono statuendo honestatem cum uoluptate iungebant, a Lactantio Cyrenaici dicantur, cum hec positio ab Aristippi sententia, qui summum bonum in solis corporeis uoluptatibus statuebat, discrepet immane quantum. Sane quidem Cyrenaicorum principem fuisse Aristippum, eamque philosophorum sectam ab eo fluxisse, testis est Cicero ad fin. Lucull. et III  Offic. Strab. in fin. 17, Lert. in Aristipp., Suidas littera , quin et Lactantius ipse hoc eod. lib. c. 15.

Diodorus cum priuatione doloris. Summum bonum posuit Hieronymus in non dolendo. Sic omnino legendum et interpungendum esse hunc locum, ut olim Ciacconius animaduertit, et ratio ipsa, et Cicero, ex quo ferme omnia hec mutuatus est Lactantius, peruincunt. Nam si legas, Diodorus in priuatione doloris summum bonum posuit: Hieronymus in non dolendo, ut uulgo legitur, que porro erit differentia inter opinionem Diodori, et opinionem Hieronymi? At constat ex Cicerone, hoc interesse, quod Diodorus non simpliciter in non dolendo summum bonum ponebat: sed cum uacuitate doloris etiam honestatem iungebat; Hieronymus uero id simpliciter, nullo adiecto, in non dolendo statuebat. Cicero II de Finib., paulo post initium: Callipho adiunxit ad honestatem uoluptatem; Diodorus ad eamdem honestatem addidit uacuitatem doloris. Et paulo inf.: Callipho ad uirtutem  nichil adiunxit, nisi uoluptatem, Diodorus nisi uacuitatem doloris; et inf.: Ita tres sunt fines expertes honestatis, unus Aristippi, uel Epicuri, alter Hieronymi, Carneadis tertius; tres in quibus honestas cum aliqua accessione, Polemonis, Calliphonis, Diodori, etc. Eadem repetit ad fin. Luculli et III de Officiis.



CAPUT uIII.

Aiunt Cyrenaici uirtutem ipsam ex eo esse laudandam, quod sit efficiens uoluptatis, etc. Sic Cicero in finem de Offic. At qui ab Aristippo: Cyrenaici atque Annicerii philosophi nominati, omne bonum in uoluptate posuerunt, uirtutemque censuerunt ob id esse laudandam, quod efficiens esset uoluptatis. Non igitur hec sibi aduersantur, ut et summum bonum in uoluptate statuerent, et tamen uirtutem laudandam putarent; nam uoluptatem quidem simpliciter et propter se amplectebantur: uirtutem autem non propter se, sed propter ipsam uoluptatem, id est, nonnisi in quantum quasi ipsis uoluptatis causa esset, uel occasio.

Non plane Peripateticorum. Ianus Guillielm. in quest. ad Plaut. Menechm. cap. 4, putat legendum,  plano Peripateticorum; ut noua compositione uerbi, inconstantiam disserendi, et simul erraticam ambulationem Aristotelicorum Lactantius exagitarit: errones enim planos dici notum est.

Sed Cynicorum. Hic quoque legendum putat Ianus ibidem, Clinicorum, et ita in mss. quibusdam codicibus legi testatur; Clinicos philosophos ridicule dixisse Lactantium egrotos lectis affixos, et de ualentium beata uita disputantes ea, que presens egritudo dictat, allusisseque ad Clinicos medicos, qui lectos egrotorum ambiunt.

Per quod necesse est ad aliud perueniri. Ita legendum ex B. T. P. et omnibus mss. optimis, non ut uitiose in excusis, propter quod, etc. De medio enim loquitur, per quod peruenitur; et supra dixerat, per laborem, per uirtutem, etc.



CAPUT IX.


Que dixerunt. Ita legend. ex duob. B. Sancti Saluator. P. et aliquot uatic. non, qui dixerunt. Is enim Lactantii sensus est, ut dicat nullum eorum, que ipsi philosophi dixerunt esse summum bonum, tale quid esse, etc.



CAPUT X.

Neque tam immansueta, neque tam fera, etc. Sic habent omnes excusi, et multi mss. et Cicero ipse, tum I de Legib., unde hec sententia deprompta est, tum I Tuscul., unde hec altera consimilis: Quod nulla, inquit, gens tam fera, nemo omnium tam sit immanis, cuius mentem non imbuerit deorum opinio. Uterque tamen cod. S. Saluator. T. P. et nonnulli uatic. habent, neque tam mansueta, etc., que lectio magis placuit Thomasio. Ego ab ipsius Ciceronis lectione discedere nolui.



CAPUT XI.

 Nullum omnino philosophorum extitisse, qui sedem, ac domicilium summi boni reperiret. De summo bono opiniones ueterum refellit, de quibus Aristot. I Ethic. cap. 6, Beth. de Consolat. Philosoph. lib. II, S. Thom. III cont. Gent. cap. 27 et seqq. et in 1, 2, tota quest. 2.

Et optantur, etc. Non addenda negatio, ut in B. qui habet, et non optantur, etc. Nam quod negat, diuitias summum bonum esse, hoc probat argumento, quia non explent animum, imo magis ac magis expetuntur etiam ab iis, qui eas possident. Senec. epist. 120, quoties aliquid: Neminem, inquit, pecunia diuitem fecit, imo contra nulli non maiorem sui cupiditatem incussit. Queris que sit huius rei causa? Plus incipit habere posse, qui plus habet.



CAPUT XII.

Meneceus. uid. Tull. I Tuscul., Statium X Thebaid., Plutarch. in Pelopid., Iuuen. Satyr. 14, Pausan. in Beoticis.

 Codrus. ual. Max. lib. u, cap. de Pietate erga patriam, Cicero I Tuscul.

Curtius. ual. Max. ubi sup., Liu. lib. uII, 1 Decad. Suid. in .

Et Mures duo nunquam mortem, etc. Lect. 11, uatic. expressi. Puto quod quia, Mures, non satis nota uox erat, quasi mendum fuerit reiecta, unde sit scriptum, et Decii duo nunquam, etc., sicut in 1 uatican. et Pen. uel Decii, quod ad oram, quasi glossema illorum uerborum et Mures duo, positum erat, demum in textum irrepsisse, et ita factum, et Mures duo Decii nunquam, etc., sicut habent editi multi. B. autem et T. habent: Mutius et duo Decii nunquam, etc. Sed Mures cognomine dictos Decios intelligimus ex Liuio initio uIII, I, Dec. qui de patre Decio creato consule inquit, creauere consules Titum Manlium Torquatum III, P. Decium Murem. Quomodo uero sese ambo pro Republica deuouerint, uide eumdem Liuium d. lib. uIII et X, I Decad. ualer. u, Senec. epist. 68, ut a communibus, etc.

Quoniam illud ad hanc uitam retulerunt. Ita ex B. et P. correcta lectio impressorum, quoniam ad illum in  hanc uitam, etc., que hic nullum sensum habet.

Hoc uno beati esse in hac uita possumus, si minime beati esse uideamur. Mire congruunt cum illis Saluatoris nostri cap. Ioan. XII: Qui odit animam suam in hoc mundo, in uitam eternam custodit eam.



CAPUT XIII.

Ad quam se abiectis omnibus Socrates contulisse dicitur. A Xenophonte scilicet I Memorab. Socratis, Aristotele I Metaph. cap. 5 et lib. XIII, Summ. II, cap. 1, et de Part. Animal. lib. I, cap. 1 et a Lert. in Socrat.

Cuius studium qui uituperat, etc. Textus Cicer. nonnichil discrepat.



CAPUT XIu.

Tibi uas ad fontem. Impressi omnes, et multi mss. tibias ad fontem. Cuius dicti ut rationem inirem, cum Grecos et Latinos auctores omnes peruolutassem, nec quicquam profecissem, mendum denique suspicanti mihi uenit in mentem consulere codices uaticanos,  et decem eorum ita scriptum habere inueni, ut ego curaui excudendum, sane quidem apposite, et ad Firmiani sensum accommodatissime. Mendum ideo inuectum puto, quod exemplar fortasse, unde librarii excipiebant, duas illas uoces ita coniunctas haberet, tibiuas, quod cum sensu careret, statim tibias scripserint. Tibi uas ad fontem, adagium est, ut puto, ex aliquo peta comico mutuo sumptum, et competere potest ei, cui ad uotum et commodum aliquid absque labore contingit, similitudine ab eo ducta, qui ad fontem accedens absque lagena, ibi tamen uas forte fortuna paratum reperit, quo aquam hauriat et secum deferat. Quod tamen adagium nusquam hactenus alibi comperi. Iocatur itaque suo more Lactantius, et Lucretium exagitat, qui ab aliquo homine repertam sapientiam dixerit, quasi uero ille homo, quem laudabat, siue is Pythagoras, siue Thales, siue quisquis alius fuerit, ipsam alicubi ita iacentem ac paratam offenderit, ut ad eum prouerbium illud pertinere possit,  Tibi uas ad fontem.

Hominemque figurauit. Sic impressi omnes: at B. P. hominemque generauit. Utraque lectio Lactantio familiaris: lib. Iu, c. 4: Is enim necesse est hominem figurauerit, etc., lib. uII, cap. 14: Figuratio terreni hominis celestis populi preferebat in posterum fictionem; cap. 7 Epitom.: Nam cum imbecillior sit hominum natura, quam ceterarum animantium, quas Deus et instructas ad inferendam, et munitas ad uim repellendam figurauit.

Mihi autem non modo ad sapientiam, etc. Excidisse hec ex aliquo Academicar. quest. lib. putat Signon. ad Ciceronis fragmenta.

Philosophie quidem precepta noscenda, etc. Hec excidisse putantur ex epistolis ad Marcum filium.



CAPUT Xu.

Philosophia, etc. Habes similia in epistola 90, Rem utilem, 91, Quis dubitare, et 95, Eam partem philosophie.

 Quotusquisque, inquit, philosophorum, etc. Locus hic paulo aliter legitur in Tusculan.

Indicium professos putes. Hanc lectionem B. Codicis et Iuntarum editionis secutus sum cum Thomasio; nam ille, in iudicium suum, uel in iudicium sui, uel iudicium suum professos putes, que in aliquibus mss. et impressis habentur, parum latine uidentur  et parum idonee, que Lactantii sensum enuntient. Est autem indicium profiteri, ultro sese consortesque criminis deferre ac denuntiare. Martianus in l. I, D. ad l. Cornel. de Sicar.: Quiue cum magistratus esset, publicoue iudicio preesset, operam dederit, quo quis falsum indicium profiteretur. Nam ita legit eum locum Budeus in Annotat. ad Pand. Prateius in Thesaur. iur. ciu. uerb. indicium profiteri, et Brisson. lib. IX et XIu de uerbor. signific. Sceuola in l. Athales, D. ad l. Corn. de fals. professus est indicium  apud Maximillam,  etc. Sallustius Iugurthino: Sed ipse deprehensus, multis hortantibus, et in primis Albiano Cos. indicium profitetur. Ascon.: Neque senatoria persona potest indicium profiteri saluis legibus. Sueton. in Domitian.: Professusque coniurationis indicium, et ob hoc admissus, legenti traditum a se libellum et attonito suffodit inguina. Plin. Epistol. lib. III, epist. 16: Eadem apud Claudium uxori Scriboniani cum illa profiteretur indicium, ego, inquit, te audiam, cuius in gremio Scribonianus occisus est, et uiuis? Ita igitur philosophi cum contra libidinosos, auaros, honorisue cupidos acriter perorarent, ipsi quoque eisdem sceleribus obruti, adeo redundare ad ipsos sua in publicum missa maledicta omnes intelligebant, ut nil aliud efficere disserendo uiderentur, quam sese ultro, sicuti eorumdem uitiorum reos, ita eadem uituperatione ac pena dignos fateri; nec alios tantum, sed et una semeptisos apud populum accusare atque deferre. Hoc autem est, ut diximus, indicium profiteri.

Aristippo Cyrenaicorum magistro cum Laide nobili  scorto fuit consuetudo, etc. Cic. Epistol. famil. lib. IX, epist. ultima ad Papir., Pet. Athene. lib. XII, c. 20, Lert. in Aristipp.

Disserens uoluptatem corporis esse summum bonum. Quamobrem Xenophon infesto in ipsum animo contra uoluptatem librum composuit, ut tradit Lert. in Aristippo.



CAPUT XuI.

Ciuiles uiros, qui rempublicam gubernent. Hec Cicer. interciderunt.

Profecto, inquit, omnis istorum disputatio, etc. Excidisse his locus putatur ex Hortensio Cic. seu de Philosophia, in quo legendum est, istorum, ut etiam monuit Andreas Patricius in Annot. ad Ciceronis Fragmenta, et reperitur in omnibus uatic. et B. T. P. aliisque mss. optimis; non, ut uitiose in editis, iustorum. Deinde in ea clausula, uereor ne non tantum uideatur attulisse negotiis hominum quamdam oblectationem otii, secutus sum receptiorem lectionem; sic  enim habent 9 uaticani, P. Aldin. et operum Ciceronis editio castigata a Lambino, et eam probat Patricius in d. Annotationibus, nisi quia editi habent, ne tantum: sed mss. ne non tantum, B. habet, ne tantum uideatur attulisse negotiis hominum utilitatis, quantum oblectationem otiis. Alias quoque lectiones profert Patricius; at mihi, ut uerum fatear, nulla placet, nec hariolari placet.

Nundum sunt, inquit, mille anni, etc. uid. et eiusdem Senece epistolam 91, Quis dubitare.

Cum saporis mercibus, etc. Gullielmus Canterus III, nou. lection. cap. 30, legit I maiori littera, Saporis; putat enim Lactantium de mercibus Saporis Persarum regis locutum: sed hec expositio nullo pacto recipi potest, cum nequaquam possit accommodari ad uersum Persii hoc loco relatum, qui multis ante Saporem regem uixit annis. Quamobrem merito refutata fuit a Roberto Titio Locor. controuersor. lib. IX, cap. 3, qui ueram ac sinceram, ut reor, interpretationem  attulit, Lactantium uidelicet putauisse, eo loci Persium significare, philosophiam in urbe aduectam fuisse cum saporis, id est, saporatis, seu sapidis mercibus, que ex Asia deferri non multo ante ceperant, cuiusmodi est piper atque alia eius generis aromata; interimque allusisse ad sapientie nomen, quod a sapore quasi per contemptum uult deduci, quem illa traxerit a mercibus illis, quibuscum ad nos ipsa delata fuit: atque adeo censet Titius, illud saporis. esse ablatiuum plurale ab adiectiuo saporus, sapora, saporum, noue quidem a Lactantio formatum, imitatione tamen et exemplo aliarum dictionum consimilium, ut ab odore, odorus, odora, odorum; a uapore, uaporus, etc. a canore, canorus; ab honore, honorus, etc.



CAPUT XuII.

Sed quia multos populare nomen uoluptatis inuitat. At Lactantius contra superius cap. 7 asserebat, Epicurum  uoluptatis non sensuum, sed animi assertorem.

Ipse suas disturbet. Lucr. sepe suas disturbet, etc.

In libris Consulatus sui. Qui interciderunt: sed uersus quos refert, habentur II de Diuinat., ubi secundus uersus paululum uariat; ibi enim:

Ipse suos quondam tumulos, ac templa petiuit.

Nulla, inquit, dispositio est; multa enim facta sunt aliter quam fieri debuerunt, etc. Epicuri sunt omnia que delirat Lucretius, ut ipse Firmianus aiebat lib. de Opific. cap. 6. Hic igitur illa Lucretii innuit, lib. II, sub initium:

At quidam contra hec ignari materiai, etc.
Et lib. u, sub initium:

Quod si iam rerum ignorem primordia quam sint, etc.

Nihil, inquit, in procreandis animalibus, etc. Lucretius Iu:

 Illud in his rebus uitium uehementer, et illum
Effugere errorem uitareque premeditator,
Lumina ne facias oculorum, etc.

Sed omnia sua sponte fieri necesse est, etc. Concursu uidelicet infinitorum atomorum. Lucretius II, ad fin.:

Principio nobis in cunctas undique partes, etc.

Non est, inquit, prouidentie opus; sunt enim semina per inane uolitantia, etc. Lucret. II:

Nunc age, quo motu genitalia materiai
Corpora uel uarias gignant, etc.

Quia nec colorem habent, inquit, nec calorem ullum, etc. Lucr. I.

Nunc age, res quoniam docui non posse creari
De nichilo, etc.
Item secundo:

 Nunc age, dicta meo dulci quesita labore
Percipe, etc.,
usque ad fin. libri.

Ista corpuscula? De quibus Aristot. I de Anim. tex. 20, Lucr. I et II de Nat. rer., Cic. I de Finib. et I de Natura deor., Plutarch. I Placit., Lert. in Epicur., et rursus ipse Lact. lib. de Ira Dei cap. 10.

uario, inquit, ordine ac positione conueniunt. Lucretius secundo:

Nunc age, iam deinceps cunctarum exordia rerum
Qualia sint, etc.

Ita inquit, et hec ipsa primordia; nam sunt aspera, sunt hamata, etc. Lucretius secundo:

Perfacile est iam animi rationem exoluere nobis.

Prestinxit stellas. Non dubitaui hunc uersum in Lactantio reponere, sicut legitur in emendatis Lucretianis; nam extinxit, quod hic etiam apud Lucr.  habetur in aliquibus editionibus, uel restrinxit, quod in aliis, Lucretii sensum haud exprimere uidentur ad eius mentem. uide Lambini Castigationes in Lucret. lib. III, uers. 1056.

Quando mors est, nos non sumus. Hanc esse ueram lectionem constat ex B. T. P. et omnibus uatic. et ex Epicuro ipso in epist. ad Meneceum apud Lert. non que uulgo habetur, quando nos non sumus, mors est.

Quo et nos iam non sumus. Nullo pacto probari posse hanc lectionem arbitror, quantumuis exhibitam ab omnibus tum mss. tum excusis; repugnat enim suscepte a Lactantio aduersus Epicurum disputationi. Nam si est tempus aliquod, quo et nos iam non sumus, et mors nondum est, recte dictum est ab Epicuro, quod eo tempore mors nichil ad nos. Sed contra ostendere uult Lactantius id quod res est, uidelicet articulum temporis aliquem esse, quo et nos sumus, tunc scilicet  cum mori incipimus, et tamen mors nondum est, id est, transacta ac preterita, sed tantummodo incepta, quo sane tempore dolores et erumnas magnas infert morienti, ac proinde timenda est. Quamobrem credo equidem, me liquido iurare posse Lactantium scripsisse, quo nos etiamnum sumus, etc. Hec lectio aptissime cum ad precedentia, tum ad consequentia quadrat; dicit enim: quasi uero transacta mors timeatur, quia iam sensus ereptus est, ac non ipsum mori quo sensus eripitur. uides de morte loqui Lactantium, non ut transacta est, sed ut instat, tunc scilicet cum sensum eripit. Si sensum eripit; ergo nos etiamnum sumus. Ait etiam: idque ipsum uidetur miserum esse, quod et mors esse incipit, et nos esse desinimus. Quomodo esse desinimus, si iuxta priorem lectionem, nos iam non sumus? uerum enim uero ideo desinimus, quia nondum desiuimus: sed etiamnum sumus, et mors nondum est, transacta uidelicet, quia esse tantum incipit, ac dolores inferre: unde merito sit timenda, quod aiebat Lactantius, negabat Epicurus.  Genunia itaque lectio, ut ego quidem arbitror, infertur minima mutatione, copula scilicet illi pronomini postposita, et dictioni, num, negatione substituta.



CAPUT XuIII.

Ut Cleanthes. Qui sponte inedia absumptus est. Lert.

Ut Chrysippus. Non hoc ita certum de Chrysippo; nam alii tradunt, cum aliquanto largius potauisset, angustiis spiritus fatigatum, ac tandem enectum; alii uero pre nimio risu animam exhalasse. Lert.

Ut Zeno. Et hunc quoque non ultronea, sed ab aliis illata morte peremptum asserit Lert.

Ut Empedocles, qui se in ardentis Aetne, etc. Notum est illud Horatii in Petic.:

   Deus immortalis haberi
Dum cupit Empedocles, ardentem feruidus Aetnam
Insiluit, etc.

Insiluit, etc. Sed hoc fabulosum esse ait Strabo  lib. uI, et de illius obitu diuersa scriptores tradidisse monet Lert.

Cato. Scilicet minor, ut Senec. epistola 24, Sollicitum, et in eius uita Plutarch.

Democritus. Preter Lucretium, Atheneus lib. II, cap. 3, Lertius.

Nam sicut in hanc uitam non nostra sponte uenimus, etc. Desumpsit Lactantius ex Cicerone in Somn. Scipio. et I Tuscul. Cicero ex Platone, initio Phedon.

Et ad summum nefas philosophi auctoritate compulsus est. At non illud docebat Plato; quin imo hominem sub Dei custodia esse asserebat, nec ei licere, nisi quando Deus uoluerit, emigrare, ut liquet ex initio Phedonis. Animam quidem a corpore separandam esse monebat, ut uidelicet a perturbationibus per moralis discipline purgationem, deinde a sensibus, atque ab ipsa imaginatione per contemplationis intentionem anima seiungeretur. Quare non philosophi auctoritate, sed suiment insania philosophi sensum haud percipiente ad tantum facinus est compulsus.

 Ambraciotes ille, etc. Cleombrotus uidelicet, de quo Callimach. Cic. I Tusculanar.

Inepto illi seni, etc. Pythagore scilicet, de quo Lertius, Philostrat. lib. uIII de uita Apollon., Gell. Iu, cap. 11. Atque hic obserua, quomodo irrideat dogma de animabus ante corpora conditis, quod ipsi Lactantio quidam affinxerunt.



CAPUT XIX.

Gratulemurque. Locus hic excidit e libris illis de Legibus.

Inepta illa sententia. Euripidis et aliorum. uersus quidem Euripidis de Grecis scriptoribus profert Stobeus, et Theodorus Canterus uariar. lection. lib. II, cap. 12, atque item Aristophanis. Platonis uerba sunt in Gorgia: uerumtamen et illa, quam tu dicis, grauis est uita; neque admirarer, si ea de re uerum Euripidis dictum: Quis nouit utrum uiuere quidem  mori sit, mori autem uiuere? etc. Cicero in Somnio Scipion.: Immo uero, inquit, ii uiuunt, qui e corporum uinculis tanquam e carcere euolauerunt; uestra uero, que dicitur uita, mors est; et prima Tuscul. paulo post medium: Nam hec quidem uita mors est, quam lamentari possem, si liberet.

Quamprimum mori, tanquam ex incendio effugere uiolentiam fortune. Placet hec lectio Andree Patritio in Annotat. ad Cicer. Fragmenta. uetusti aliquot libri, et Franciscus Petrarc. I Senilium, epist. ad Io. Boccatium, quamprimum tanquam ex incendio effugere fortune. Sex uaticani, quorum lectionem sequitur Sigonius in Schol. ad Cic. Fragm.: Quamprimum mori, et tanquam ex incendio effugere uiolentiam fortune. Alii 4 uaticani, quamprimum tanquam ex incendio effugere uiolentiam fortune.

Non uenit in mentem Platoni, Alcibiadem quoque et Critiam, etc. Hec ex Xenophonte sumpta uidentur I Memorab. Socrat. qui testatur, accusatores Socratis etiam id ad capita accusationum adiecisse, quod  Critias et Alcibiades, cum Socratem audiuissent, multis incommodis ciuitatem affecissent: quam calumniam ibi late refutat Xenophon. At Isocrates in Bulsirid. negat, Alcibiadem unquam discipulum Socr. fuisse.



CAPUT XX.

Nimirum id sensit, quod locutus est, religioni minime seruiendum. In Socratem calumniam intendit; nam quemadmodum sit dictum eius intelligendum, declarat Xenophon in Memorabilibus. Ceterum ecquis unquam ethnicorum de superis, de diuina prouidentia, de religione magis pie disseruit, quam Socrates apud ipsum Xenophontem cum Euthydemo disputans initio Iu Memorab. et sepius apud Platonem?

Idem per canem et anserem deierabat. Ut sepe legitur apud Platonem, et memorat Atheneus lib. IX, cap. 20. Exprobrat Socrati Tertullianus, cap. 14 Apologet., quod non modo canem in Deum contumeliam,  sed etiam ouem, et quercum deieraret. At Apollonius ea de re cum Thespione disserens apud Philostrat. lib. uI, de uit. Apoll. ait, per ea iurare solitum Socratem, non quod deos putaret, sed ne per deos iuraret; et Sanctus quoque Augustinus benigne ea Socratis iuramenta interpretatur lib. de uera religione cap. 20.

Recuperatorem. Ita leg. ut in Ald. quamuis B. T. P. Florent. habeant, receptorem. Ait ironice, timuisse Socratem, ne iudicio recuperatorio conuentus ab Aesculapio apud iudicem Rhadamantum recuperatorem ob sibi uotum gallum, damnaretur in causa. Recuperatores uocabantur iudices, ut scribit Theophilus in § Eadem, Instit. quib. ex caus. man. non lic. quia per eos unusquisque debitum recipiebat. Maluissem recuperabat, ut etymologie inseruisset, quam afferebat. De Recuperatoribus mentio est apud Cic. II de Inuention. et in Orat. pro leg. Manil. ad fin. Sueton. in uespasian. cap. 3, Plin. epist.  penult. lib. III.



CAPUT XXI.

In equitate consistere. Aequitas hic non est , sed , nempe equalitas.

Matrimonia quoque, inquit, communia esse debebunt. Contra Platonem scribit et Aristoteles II Politic., sed eum declarat Bessario cardinalis lib. Iu aduersus calumniatorem Platon. cap. 3.

Ciuitas concors erit, etc. Non hec ad uerbum habet Plato: sed sententia passim elicitur e quinto de Repub.



CAPUT XXII.

Siquidem nichil fuerit, quod abstineatur, alienum. Hanc lectionem retinent quamplurimi excusi et mss. et optima est, quidquid dicat Thomasius; nam rectissime dicimus, rem aliquam abstineri, quasi procul teneri ac prohiberi. Lact. lib. uII, cap. 17, abstinebit  imbres, etc. Liuius: Romano bello Fortuna Alexandrum Magnum abstinuit. Florent. editio siquidem nichil fuerit, quo abstineatur, etc. Bon. siquidem nullus fuerit, quo abstineat alieno. Sed prior elocutio, quam probauimus, quanto reconditior et minus trita, tanto profecto elegantior.

Geniales toros. Ita reposui, sicut in nonnullis uatic. inueni, et sicut olim legendum monuit Petrus Fabrius II Semestr. c. 1, et Ioannes Meursius in Iu Critic. Arnobian. cap. 10, al. genitales toros.

In orbe terre. Haud satis intelligo, quibusnam preceptis rhetoricis innixus summus rhetor Lactantius hic, et lib. II, cap. 14, et lib. Iu, cap. 1, 14 et 24, et alibi sepe orbem terre dixerit, qui terram orbicularis esse figure pernegat infra cap. 24.



CAPUT XXIII.

Si donasset. Et quidem donasse patrie scribit ual. Max. lib. uIII, cap. de Stud. et indust. Lactantius secutus est Cicer. u de Finib. et Senec. de Diuin.  Prouid. ad fin., Philonem de uit. contemplatiu. sub initium.

Quid ille, qui patrimonium in nummos redactum effudit in mare? Cratetem Thebanum philosophum intelligit, secutus in historia Philostratum in uit. Apoll. qui eo modo ad pauperiem illum deuenisse scribit, sicut et Suidas in Anaxagora. At Demetrius Magn. apud Lert. in Crat. et idem Suidas in Crates Asconide, aiunt, ipsum omnem substantiam in pecunia redactam apud trapezitam deposuisse ea lege, ut si filii idiote essent, illis eam restitueret, sin autem philosophi, illam indigentibus distribueret, ratus uidelicet, philosophis nichil defuturum.

Zenonis autem paria peccata quis probat? Probat Cicero in Paradoxis, et Cato apud eumdem in Orat. pro Muren. et in fin. Iu de Finib.

Quod est ab omnibus semper irrisum. Irrisum quidem a toto Senatu tradit. Plut. in comparat. Demosthen. cum Cicer. dum idem ipse Cicero illud Zenonis  dogma Murene causam agens contra Catonem uellicaret.

Ad conspectum alterius hominis efferaretur. Sic Ald. et Florent., Pen. et multi alii mss. a qua lectione nolui discedere, licet Thom. cum B. et T. legat. a conspectu alterius hominis auferretur. Loquitur enim Lactantius contra Zenonem, qui misericordie affectum amouebat ab homine: atqui miseratione sublata, necesse esset, hominis affectum efferari. Si autem homo, inquit Lactantius, efferaretur more soliuagorum animantium, societas tolleretur.

Qui nigram dixit esse niuem. Anaxagoram innuit, ut inf. lib. u, cap. 3, de quo id tradit Galen. II de uirtut. simpl. medicament. Illum autem sensu indigere aiebat Arist. I Topicor. in fin. cap. 9.

Hic est ille etc. Contra quem disseruit sup. c. 9.

Intra concauum lune sinum esse aliam terram. Hoc preter Xenophanem, ut apud Ciceronem in Lucull. sensisse etiam uidetur Pythagoras, qui in luna et aliis sideribus quatuor elementa, montes, ualles,  stirpes quoque, et que apud nos sunt omnia esse docebat. Mystice tamen hec ab illis dicebantur, ut monet Iamblic. de symbol. Pythagor. et refert S. Thom. in II Aristotelis de Cel. tex. com. 49. ad fin.: Quia uidelicet forme effectuum sunt quodammodo in suis causis; corpora autem celestia sunt cause inferiorum corporum, etc.

Fuisse Seneca inter Stoicos ait, qui, etc. De hoc nichil legi apud Senecam.



CAPUT XXIu.

Quid illi, qui esse contrarios uestigiis nostris antipodas putant? De quibus Cicero in Lucull. Lactantius quidem multa hoc capite asserit paradoxa, quo nomine a nonnullis exsibilatur. Ego licet illum a uero deflexisse fatear, cum tamen grauissimos homines ac sapientissimos habuerit, ut nunc ostendam,  suarum opinionum uel auctores, uel sectatores, ne illos magis exsibilandos putem, qui uirum insignem tam temere exsibilandum putarint. Principio nullos esse censet antipodas, id quod asseruere etiam Erathostenes, Polyb., Strabo, Tzetzes in Chiliad. Lucret. lib. I ad fin. Asseritur et hec positio apud Plutarch. in Dial. de fac. in or. Lun. ex nostratibus idem putauerunt S. August. lib. XuI de Ciu. Dei, cap. 9, Nicol. de Lyra super Genes. in principio, et deinde quicumque sphericam terram esse pernegarunt, de quibus paulo inf. ueram tamen sententiam de antipodibus huic aduersam probat Macrob. lib. I in Somn. Scip. ubi Lactantii rationes euertit cap. 5, Plin. II Hist. cap. 65, Martian. Capell. in princ. lib. uI, Cleomed. in II Meteor. c. 2, Manil. I Astronom., S. August. sibi contrarius II super Genes. ad litt. cap. 9, Possidonius quoque philosophus, Panetii discipulus, atque Auicenna eiusdem olim fuisse sententie perhibentur; nec amplius ulla hisce quidem temporibus ea de re haberi dubitatio potest,  quibus preclarissimi illius Herois Liguris, nostre Italie decoris, solis emuli, Christophori Columbi ingenio ac uirtute alterius hemispherii quondam incognite gentes comperte iam sunt ac penitus explorate.

Hortos pensiles, etc. Plin., l. XXXuI, c. 14.

Et ex motu siderum opinati sunt celum uolui. Celum uolui negat Lactantius, sed et cum eo philosophi, quos supra recensui, c. 3, not. ult., col. 354 ac SS. Patrum et doctorum plurimi: Iustin. martyr respondens ad quest. 93 Orthod.; Chrys., homil. 6 et 13 super Gen., et 12 ad pop. Antioch.; Cesarius in fin. 1 Dialog.; Elias Cretensis ad Orationem 7 Nazianz.; Isidor., Etymol. l. III, c. 49; Seuerianus item et Acacius, qui mundum semispherium, celumque immotum extensum sicut tabernaculum, et fornicem seu cameram putauerunt; Iunil. in Hexemer., Richard. II Exception., Diodor. et Procop. in comment. ad Genes. Philastrius hanc opinionem sacris  Scripturis consonam, contrariam autem absonam, et pagane potius uanitati, quam christiane ueritati consentientem scribit in libro de Heresibus; et S. August. II de Genes. ad litter. c. 10, defendi eam posse putat. Reprobata tamen est a plerisque, tum philosophis, tum mathematicis, ut uidere est propriis locis, presertim apud Aristot. II Cel, tex. 43 et seqq.

Hanc igitur celi rotunditatem. Celum rotundum esse negauit non solum Lactantius, sed etiam Iustin. martyr respondens ad quest. 59 et 130 Orthodox., Basil., homil. 1 super Genes., Chrysost. homil. 14 et 27, super Epist. Pauli ad Hebr., et homil. 2, de incomprehensib. Dei natura, Ambr. l. I in Hexemer., Theophylact. atque Theodoret. super cap. uIII Epist. ad Hebr., Cesarius et Procop. ubi supra, Haimo, Seuerianus et Acacius. Item Primasius in Epistolam ad Hebr., Euthymius in psal. CIII. Elias Cretensis ubi supra, hec habet: Non esse celum sphericum, siue globosum, sed habere figuram globo  dimidio consimilem, et immotum esse tradidit Esaias, cum ait: Qui celum instar camere statuit; item, qui celum fixit: cuiusmodi alia multa tum de extensione celi ad formum tabernaculi, tum de eiusdem firma collocatione apud eumdem reperiuntur. Dauides etiam celi extremitatum meminit, atque etiam ipse Christus in Euangeliis. Neque uero uel forma camere similis, uel extremitates in sphera, siue globo locum habent, qui ab omni parte in orbem fertur; nec item uel institutio, uel concretio, uel huiusmodi motus alii: quo fit, ut omnes prope diuinarum rerum periti patres, reiecta spherica, siue globosa figura celi, et circulari eius motu, tamquam figmento Grecorum, et a ratiocinando profecto, uatum uerba, tamquam diuinitus inspirata secuti sint. Contraria uera est, ab omnibus philosophis atque astronomis probata, celum uidelicet esse rotundum; idque demonstrat Ptolomeus nouem rationibus III, c. 1, l. edit. magne, Arist. II Cel. tex.  22 et seqq. Sancti Patres idem asseruere: Nazianz. Orat. 4, aduersus Iulian. in oration. 2 de Theolog., in Orat. in Sanctum Baptisma; Chrysost. homil. in psalm. CXuIII; S. August., super Gen. ad litt. lib. I, c. 10, et l. II, c. 9; Beda de sex dier. Orat. et in quest. in Genes. Magis quoque consonum Sacris litteris uidetur. Initio Ecclesiaste: Oritur sol, et occidit, et ad locum suum reuertitur, ibique renascens gyrat per meridiem, et flectitur ad aquilonem: lustrans uniuersa in circuitu pergit spiritus, et in circulos suos reuertitur. Quo in loco uid. est S. Hieronymus. Item XXIu Eccl.: Gyrum celi circuiui sola, etc. Grece significantius et proprius, , circumduxi, rotundaui, conglobaui. Iob., IX: Sub quo curuantur, qui portant orbem. Prouerb. uIII: Quando certa lege et gyro uallabat Abyssos. Ad loca Dauidis, ps. CIII, et Isai. XL, ubi dicitur celum a Deo sicut tabernaculum, uel cameram, uel pellem extensum, respondet S. Augustinus d. cap. 9, lib. II, super Genes. ad litteram.

 Etiam ipsam terram globo similem. Sed et Plato in Timeo non sphericam figuram terre, sed cubum attribuit; sphericam tamen fere omnes attribuunt. uid. Strabon., l. I; Plin., l. II, c. 64; Martian. Capell., l. uI; Pulcherrima Ouidii carmina sunt, uI Fastor.: Terra pile similis, etc. Sacre quoque Littere ostendunt eam globo similem, cum toties orbem terre nominant; uox enim illa, orbis, uel Lactantio ipso declarante c. 8, l. de Opific. Dei, nonnisi rotunditatem significat. Esai. XL: Qui sedet super gyrum terre; uel secundum hebraicam lectionem: Qui sedet super globum terre. Quid quod et ipse Lactantius sepe ac sepius orbem terre nominat, ut paulo supra notauimus; et lib. de Opific. Dei, c. 8, fatetur, omnem rotunditatem perfecte rationis esse, atque figure. Num igitur mundum imperfecta aliqua forma, atque figura, an potius omnium perfectissima a summo opifice decuit? omnium itaque philosophorum, astronomorum, cosmographorum sententia est, terram,  celum, mundum denique sphericum esse, quibus et theologi consentiunt in 2 Sent. distinct. 14, ubi presertim S. Bonauen., articul. 2, quest. 1; Durand. quest. 4; S. Alexander Alens. II p., quest. 50, memb. 6, artic. 3, qui figuram hanc illi maxime conuenire ratione simplicitatis, capacitatis, perfectionis, nobilitatis luculenter ostendunt.



CAPUT XXu.

Mysterium eius barba tantum celebratur, et pallio. Quia illi, qui philosophiam, inquit, profitentur, nichil philosophi habere uidentur, preter profundam barbam et pallium; quod in prouerbium transiit, barba tenus sapientes, de quo auctor Adagiorum. Sic infra, lib. de Ira Dei, cap. 22: Sapientiam, inquit, capillis et habitu iactant. Nam olim philosophiam profitentes promissum capillum, et barbam habebant, et pallio amiciebantur. Lepidam de hoc facetiam narrat Gell., l. IX, c. 2.

Phedonem. Quem a captiuitate redemptum fuisse  notat Lertius in Socrate et Phedon. Ita ergo legendum, non ut corrupte est in aliquibus exemplaribus, Protagoram, uel Pythagoram.

Cebetem tradunt. Ita Gell., l. II, c. 18, Macrob. I Saturn., c. 11. At Lertius, an ab Alcibiade uel Critone redemptus fuerit, monente Socrate, non satis perspicue tradit in Phedon. A Critone tamen postea scribit in Socrate.

Platonem ac Diogenem. uid. Senec. epist. 47, Libenter; Gell. et Macrob. ubi supra, Lertius in Platon.

Sed his seruitus euenerat; sunt enim capti. Et Phedo quoque non seruus fuit, ut opinari uidetur Lactantius: sed ei seruitus aduenerat, si Lertio assentimur, qui nobili familia natum cum patria captum fuisse scribit. Lactantio tamen assentiuntur Gell. et Macrob. ubi supra.

Aurum appendere debuit. Puto ad illud Homeri allusisse initio XXIu Iliad. ubi Priamum aurum appendentem  facit pro redimendo ab Achille Hectoris cadauere:

, etc.



CAPUT XXuII.

Que sese a celi. Lucret., que caput a celi, etc.

Cum res non uestigabiles. Ita uetusti codices mss. uitiose impressi, cum res non inuestigabiles.



CAPUT XXuIII.

Et manum tollo. Ita B. T. P. quam lectionem agnouit Petrarch. uIII Senil., epist. 1, probauit Patrit. ad Cic. Fragmenta. Al., ex manum tollo.

Aristoteles, inquit Cicero, ueteres philosophos, etc. Cic. III Tuscul. sic habet: Aristoteles ueteres philosophos  accusans, qui existimauissent philosophiam suis ingeniis esse perfectam, ait, eos aut stultissimos, aut gloriosissimos fuisse: sed se uidere, etc.



CAPUT XXIX.

Quod multa, inquit idem Cicero, efficiat inopinata nobis, etc. Cicero, quod efficiat multa improuisa hec, nec opinata nobis, etc.

Idcirco enim in primordiis transgressionis non statim ad penam detrusus a Deo est, etc. Non negat pena essentiali nunc affici diabolum, quod supra docui, l. II, c. 15, sed loquitur de pena detrusionis, qua nunc eum affici negat, ut ex textu liquet. Doctorum sententias attuli d. c. 15. uid. et inf., l. uII, cap. 26.



LIBER QUARTUS.



CAPUT PRIMUM.


Cogitanti mihi, et cum animo meo sepe reputanti, etc. Al., Cogitanti mihi, Constantine imperator, et cum animo, etc. Sed in B. T. in editione Florent. et aliquot aliis non leguntur illa, Constantine imperator.



CAPUT II.

Ad Iudeos tamen non accesserint. Nescio an ad Iudeos: sed in Aegyptum quidem profecti, ut ipse fatetur Lactantius, ibi nonnichil doctrine Moysis hauserunt; ut ait Iustin. martyr in Admonitor. Gent. et nonnulla Iudeorum, qui in Aegypto manserant, arcana cognouerunt, adeo ut de Platone ipso affirmet Numenius, illum Moysen esse Attice disserentem; qua de re multa Euseb., lib. II Preparat.; Theodoret. initio I de Curat. affect. Grecar.

Sed auersos esse arbitror diuina prouidentia, ne scire possent ueritatem. Non quia Deus auerterit eos: sed quia libero eorum arbitrio eos auerti permiserit; que permissio Dei cum sit ab ipso uolita positiuo actu,  ut docent theologi, ideo sepe non solum a Patribus, sed et a sacris Litteris interdum Dei permissio appellari solet actio Dei, ut quia hominem obdurari, excecari, auerti permittit, obdurare eum, excecare, auertere dicitur. Quod latius declarabo inf. c. 20.



CAPUT III.

Quiaritus eius in manu et digitis est, etc. Quod hic dicitur, simileque uidetur enigmati, declaraui l. I, c. 20.

Et filius manumittitur tanquam seruus, etc. Licet emancipare proprie de liberis dicatur, manumittere de seruis, tamen et hoc quoque interdum de liberis dicitur, siquidem nil aliud manumittere est, quam e manu id est, potestate dimittere, § Preterea, Instit. quibus modis ius patrie potestatis soluatur: ita utitur hoc uerbo iurisconsultus in leg. II D. de Offic. Procons., leg. 28 D. de Adoption., leg. 107 D. de uerb. oblig., et tit. Si a parent. quis man. fuer.

Et seruus liberatus patroni nomen accipit. Exemplo sunt M. Tull. Ciceronis liberti duo, quorum alter M. Tull. Tiro, alter M. Tull. Laurea dictus est; et Liuius  Andronicus peta, quem a M. Liuio Salinatore, cuius filios erudiuerat, libertate donatum tradit Euseb. in Chronic. uid. Politian. Miscellan. cap. 31.



CAPUT Iu.

Filiis abdicatis. Mos erat Grecorum, ut liberi qui uoluntati paterne ac honestis moribus tenaciter repugnarent, a parentibus abdicarentur, probata apud iudicem abdicationis causa. Apud Lucianum et Quintilianum in Declamationibus leguntur abdicationis cause. Abdicatus autem carebat alimentis et omni ope a patre in uita, et post mortem successione in bonis. De abdicatione mentio apud Arist. in fine octaui Ethic. Senec., lib. III Controuers. Hic mos non est permissus ad Romanos transire, ut in leg. Abdicacatio, Cod. de Patern. potestate, quam declarat et restituit Alciat., II Dispunct. cap. 28.



CAPUT u.

Septingentis fere annis. Excusi pleriqe, nongentis  fere annis, uel nongentos fere annos. Duo uatic. nongentos fere annos. Septem alii ex eisdem uatic. septingentis fere annis, uel septingentos fere annos. Unus eorum denique in textu cum habeat nongentos, ad oram pagine scriptum habet, alias septingentos. Quare hec lectio de septingentis annis in mss. quidem exemplaribus uidetur crebrior; saltem profecto minus habet erroris. Neque enim inficiari possumus, utramcumque lectionem sequare, lapsum fuisse Lactantium; quandoquidem licet chronologi mire uarient, et ipsemet Eusebius in Chronic. et de Preparat. lib. X, cap. 3, constat tamen non amplius, quam quadringentis circiter annis Moysen extitisse ante Troianum excidium: quod si legas nongentis fere annis, maior fuerit lapsus, et secutus fuerit Lactantius Porphyrii impii supputationem, quam castigat Euseb. in prefatione Chron. Ceterum monendus est lector, ne Lactantium aut alium quemquam Scriptorem nimis incuset, sicubi in ratione temporum ineunda lapsus fortasse reperiatur: sed potius uenia atque excusatione  dignum putet. Sunt enim historie atque chronographie de tam longinqui temporis rebus tot ac tantis tenebris circumfuse, tanta est opinionum uarietas, tot librariorum errata, presertim in notis numerorum, ut uel ab eruditissimis, solertissimis, memoriosissimis uiris nusquam procliuius, quam in chronographia peccetur. uidendus autem est preter Eusebium Cyrillus, qui lib. I cont. Iulian. scribit, profligatam Troiam post Moysen annis 410, Eutrop. I, Bed. de Ration. temp. lib. II, uiues ad cap. 8 lib. XuIII De Ciuit. Dei.

Successorem habuit Iesum. Ut ex fin. lib. Deuteron. constat. Pro Iesum, quod est in B. T. P. et apud ipsum Lactantium inf. hoc lib. cap. 14 et 17, uulgo legitur Iosuem; et sane quem Hebrei [Figure: [Hebrew text] 2Kb] nominant illum et Iosuem et Iesum Interpretes appellant. iehsu recte dicitur ab apostolis ipsis et a septuaginta Interpretibus, quia non solum rebus gestis, sed etiam nomine ipso Iesum Christum Dominum nostrum prefigurauit,  ut et ipse Lact. ait inf. cap. 17.

Qui septem et uiginti annis tenuit principatum. Ita quoque Euseb. in Chronic., S. August. XuIII Ciuit. cap. 10, Seuer. Sulp., Isidor., Carion. At Iosephus u Antiquit. cap. 4, scribit annos 25, quem sequuntur Hermann in Chron. et auctor Chronic. Sacri; septemdecim uero Beda, Ioannes Lucid. et alii nonnulli.

Exinde sub iudicibus fuerunt per annos trecentos septuaginta. Ut quamproxime ad uerum accedere Lactantii summam possis agnoscere, primo obserua, quod e numero iudicum, quos prefuisse populo tot annis ipse arbitratur, excludit Moysen, et Iosuem, ut illa dictio, exinde, manifeste ostendit. Secundo attendendum est, eos in hac summa comprehendi duntaxat annos, quibus populus sub ipsismet Iudicibus fuit, subductis et minime computatis annis interregnorum, quibus fuit sub regibus alienigenis, de quibus Iudicum cap. III, Iu, uI, X, XIII. Ergo duodecim iudices, qui post Moysen et Iosuem populo prefuerunt,  et de quibus historia libri Iudicum in sacro uolumine contexitur, annis ducentis et nonaginta nouem prefuerunt, ut ex Sacris ipsis litteris, et omnibus unanimiter chronographis atque historicis traditur. uid. Hermann. in Chronic. in Samsone, et Magister historie Scholastic, in lib. Iudic. cap. XX, in fin. Iam duodecim illis iudicibus Heli ac Samuelem addamus; atque illius quidem regimini annos quadraginta demus, quem numerum habet Iosephus in calce postremi cap. libri u; ant. et uulgata Latina editio cap. 4, I Reg. et etiam impressi codices Grece uersionis Septuaginta Interpretum, ut Flaminius de Nobilibus in Annotationibus ad uetus Testamentum eiusdem Grece uersionis latine redditum, et recens Rome excusum, et Melchior Cano de loc. Theologic. lib. II, cap. 5, ad fin., et Genebrard. in I Chronograph. in Heli animaduertunt. Samueli autem ex eodem Iosepho uI Antiquit. cap. 13, annos duodecim, quos solus post Heli populo prefuerit, attribuamus, quoniam quotannis Samuel separatim a Saule,  qui fuit primus rex, prefuit, ex Sacris litteris non habetur; et deinde alios octodecim, quos prefuerit cum Saule, ut Iosephus eod. lib. uI, cap. 13 et cap. 14 in fin., et quamplurimi chronographi tradunt, presertim Genebrard. dicto lib. I Chronograph. in Samuele et Saule, prorsus ipsam summam conficiemus trecentorum et septuaginta annorum, uno duntaxat deficiente anno, quibus post Iosuem usque ad reges, populo iudices prefuisse Lactantius asserit. [Figure: Anni, quibus iudicauerunt duodecim iudices. 10Kb] Huic summe trecentorum septuaginta annorum nichil officit littera Greca capitis XIII Act. Apostol. ubi Paulus Apostolus in Concione ad Hebreos hec habet: , , ,  id est, Et destruens gentes septem in terra Chanaam sorte distribuit eis terram eorum, et post hec annis circiter quadringentis quinquaginta dedit iudices, usque ad Samuel prophetam. Nam hunc textum continere mendum arbitrantur docti plerique omnes, et iuxta lectionem uulgate Latine editionis restituendum esse, ut ita legatur: , id est, sorte distribuit eis terram eorum quasi post quadringentos et quinquaginta annos, et post hec dedit iudices usque ad Samuel prophetam, etc. Ubi numerus ille quasi quadringentorum et quinquaginta annorum sumitur a Paulo Apostolo loquente de tempore mansionis filiorum Isrel in Aegypto, non de seculo Iudicum, ut late ostendit Genebrard. lib. I Chronograph. sub seculo Iacob. et sub seculo Samuel.; et ita quoque sentiunt Beda, Magister histor. Scholast.  Lyran., Chartus. et ceteri super eumdem locum Actuum Apostolorum.

Tum mutato statu, reges habere ceperunt: quibus imperium tenentibus per annos quadringentos sexaginta usque ad Sedechie regnum, etc. B. et 7 uatic. habent per annos quadringentos quinquaginta: ego lectionem expressi exhibitam a quinque uatic., a P. et excusis Aldinis, Florent. ceteris, et que minus continet erroris. Quod ut clarius ostendam, omnemque ambiguitatem auferam, moneo primum in huius examine calculi non haberi rationem imperii regum Isrel, sed imperii regum Iudeorum. Ad memoriam uocanda sunt que habentur III Reg. XII et II Paral. X, anno pr. regni Roboam filii Salomonis, qui Roboam fuit rex quartus Hebreorum, ortam seditionem fuisse inter Hebreos. Nam decem Tribus inclementem atque seuum regem Roboam fore metuentes, regem sibi creauerunt Ieroboam: Tribus autem Iuda et Beniamin secute sunt Roboam; atque ita scissa monarchia Hebreorum in duo regna, que nunquam postea ad unitatem redierunt.  Porro duarum Tribuum regnum dictum est regnum Iuda, siue Iudeorum, ob dignitatem Tribus regie. Regnum uero aliarum decem Tribuum uocatum est regnum Isrel, pre sui multitudine seruato scilicet sibi Iacob patris sui nomine; enumeranturque in hoc regno Isrel reges undeuiginti: uidelicet Ieroboam, qui anno primo Roboam regis Iuda filii Salomonis, ut dictum est, regnare cepit, Nadab, Baasa, Ela, Zambri, Amri, Achab, Ochozias, Ioram, Iehu, Ioachaz, Ioas, Ieroboam, Zacarias, Sellum, Manahem, Phaceia, Phacee, et Osee, sub cuius regni anno nono imperium hoc finem accepit. Atque is nonus annus fuit sextus regni Ezechie decimi sexti Iudeorum regis, ut dicitur Iu Reg. XuIII, et complectitur totum hoc regnum Isrel annum unum supra ducentos et quadraginta, menses septem, et dies septem, ut ex ipsa Scriptura constat lib. II Reg. c. XIu, Xu, XuI et XXII, et lib. Iu, c. XuIII. Non igitur, inquam, habetur ratio regni huius, quia  Lactantius manifeste indicat, in illa summa annorum quadringentorum et sexaginta efferenda, se respexisse ad seriem regum Iuda, cum dicit, Tum mutato nomine reges habere ceperunt. Sic et inf. cap. 10. Nam continuo exactis iudicibus regnauit Saul, et deinde reges Iuda Dauid, et Salomon; nec incepit series regni Isrel, nisi anno primo Roboam filii Salomonis, ut diximus. Subdit quoque Lactantius, usque ad Sedecie regnum, qui Sedecias ad regnum Iudeorum pertinet; fuit enim ipsius rex ultimus, ut liquido appareat, Lactantium hoc loco regni Iudeorum cum initium, tum finem memorantem, ad regnum Iuda respectum habuisse. In hoc itaque regno comperio tres et uiginti reges Iudeorum post Samuelem, quem ultimi iudicis loco statuimus, uidelicet incipiendo a Saule, sed ab eo tantum tempore, quo ille solus post Samuelis mortem regnauit: id autem tempus fuit duorum annorum, ut constat ex I Reg. c. XIII et Iosepho lib. uI Antiq. in fin. cap. ultimi usque ad Sedeciam, ut ait Lactantius, inclusiue  scilicet cum ipsius Sedecie undecim annis, quibus prefuit: hos, inquam, tres et uiginti reges regnasse comperio annis in totum quadringentis septuaginta quinque, mensibus sex, et diebus decem, quamuis Iosephus lib. X, cap. 10, scribat annis quingentis quatuordecim, mensibus sex, et diebus decem. uid. Euseb. Hermann. alios. Desunt igitur Lactantii calculo anni quidecim, menses sex et dies decem. [Figure: Anni imperii regum Iudeorum ex Scriptura Sacra. 7Kb] [Figure: continued 12Kb]

 Usque ad Sedecie regnum, oppugnati a rege Babylonio, captique Iudei, diuturnum seruitium pertulerunt. Sedecie scripsi, non Sedechie, ut in prioribus editionibus; ita enim prolatum et scriptum hoc nomen puto a Lactantio, ut est apud Septuag. et in uulg. Usque ad Sedecie regnum, inquit, inclusiue uidelicet, ut diximus; nam oppugnatio Iudeorum a rege Babylonio contigit nono regni Sedecie, Iu Reg. c. XXu. Hierem. c. XXXIX et LII, que durauit usque ad ipsum undecimum, id est, ultimum annum regni eiusdem, quo anno captiuitas urbis Hierusalem et populi secuta est, ut eisdem in locis habetur. Ex quibus liquet, ueram esse illorum sententiam, qui non aliunde sentiunt septuaginta annos istius captiuitatis computandos atque incipiendos esse, quam ab hoc undecimo anno regni Sedecie, sicut incipit et computat hic Lactantius, Iosephus lib. X Antiquit. cap. 10, Clemens Alex. I Strom., African. u Annal., Euseb.  lib. III Prepar. cap. ultimo, et in lib. de Demonst. in disput. de 70 hebdomad., Hieron. super Iu cap. Ezechiel., Cyrill. aduersus Iulian., Isidor. u Orig. cap. ultimo, Bed. de sex etat. Quamuis sciam, eosdem annos etiam aliunde ab aliis grauissimis scriptoribus incipi ac computari; quidam enim computant a 13 anno regis Iosie, de quibus tacitis nominibus meminit Euseb. in Chronic. sub Olympiad. 58, alii uero a captiuitate regis Ioachim, que contigit anno 1 imperii Nabuchodonosor, ut Sulpitius II Histor. Theodoret. ad cap. 9 Daniel, Lyran. ad I cap. Esdr., uatabl. in Annotat. ad idem cap. IX Daniel.; quidam denique a transmigratione Ioachim, siue Iechonie, ut Rabbi Salomon, quem refert Lyran. et Caietan. ad ultim. cap. II Paralipom. et Scaliger de Emendation. tempor.

Donec septuagesimo post anno eos Cyrus maior terris ac sedibus suis redderet. Iam hic quoque discrepant auctores de tempore solutionis captiuitatis Iudaice. Nam alii malunt non ante secundum Darii  Hystaspis annum, ad quem a primo Cyri anno quadraginta anni fluxerunt, ipsos captiuitatis Iudaice septuaginta annos completos esse; ex quorum sententia fit, ut a desolatione Hierusalem usque ad primum Cyri annum triginta anni tantummodo fluxerint. Ita opinati sunt Clemens Alexandrinus I Stromat., Euseb. in Chronic. et de Preparat. lib. X, cap. ult. et uIII de Demonstr., Hieron. in Proem. super Aggeum, in cap. I Zachar. et Iu, Daniel., Aug. XuIII Ciuit. cap. 26, Isidor. u Orig. cap. ult. Nonnulli uero distinguunt: alios uidelicet fuisse annos captiuitatis Iudeorum, quos ordiuntur a transmigratione Iechonie, terminant primo anno Cyri; alios autem desolationis urbis et templi, quos incipiunt undecimo anno regni Sedecie, finiunt anno secundo Darii Histaspes, ut Theodoret. ad 9 cap. Daniel. Sed Lactantii positio uerior est et receptior, uidelicet a Cyro captiuitatem solutam, quod non modo Iosephus scribit  lib. II Antiquit cap. 1, African. Annal. u, Sulpit. II Histor. Cyrill. uIII cont. Iulian., Bed. de Ration. temp., Perer. ad Daniel. lib. X, cap. 9, sed etiam multi supra dictorum scriptorum diuerse opinionis aliis in locis asseruerunt, scilicet Euseb. l. X de Preparation. c. ult., S. Hieronym. ad c. 29 Hierem.

Qui per idem tempus in Persas suscepit imperium, quo Rome Tarquinius Superbus. Non hoc usquequaque ceterorum congruit chronographie; nam circiter uiginti anni a susceptione imperii Cyri interfluxerunt ad Tarquinii Superbi imperium, scriptoribus tamen, ut in omnibus chronologiis fere fit, paululum uariantibus. uide Euseb. in Chronic.

Ut errorem suum sentiant, qui Scripturam sacram coarguere nituntur, tanquam nouam et recens fictam, etc. uidendi sunt Iosephus contra Appion. lib. I, Iustinus Martyr cont. Gent., Theoph. ad Autolyc. Serm. 3, Euseb. lib. X Preparat. c. 3, Theodoret. II de Curat. Grec. affect. Certe Pythagoras, qui antiquissimus Grecorum Sapientum censetur, ponitur  ab Euseb. in Chronic. contemporaneus Aggei, Zacarie, Malachie, qui nouissimi fuerunt prophetarum.



CAPUT uI.

Per ipsum creauisset. Ex B. T. P. Florent. edit. et Plantin. restitui per ipsum textui, quod Aldine et quibusdam aliis editionibus deest; sic enim Lactantii dictum pulchre conuenit cum illo Ioannis primo, omnia per ipsum facta sunt, etc.

Diuini nominis appellatione dignatus est. Non; sed suapte natura obtinet illud, ut ipsemet fatetur Lactantius inf. cap. 29 et alibi sepe.

. Hos uersus explicat Eugubin. in l. de Perenn. philosoph. et habentur apud Theoph. lib. II ad Autolyc., sed non in Carminibus Sibyllinis.

, etc. Hic uersus in carminibus Sibyllilinis mutilus est; ibi enim:

.

, etc. In codic. Sibyllino, pro , habetur  .

Deus condidit me, etc. Locus ex uIII Prouerbior. Et satis sit semel moneri lectorem, quod Lactantius que promit loca Sacre Scripture, ea fere, ut ceteri antiqui Patres, ex uersione septuaginta interpretum promit, licet nonnichil aliquando, ut nos diligenter suis locis annotabimus, ab ipsorum quoque, quam nunc habemus, interpretatione dissideat: unde fortasse quis merito suspicetur, Septuaginta editionem illorum temporum aliquibus in locis diuersam fuisse ab ea, que nunc extat. Hic certe pro Deus, Septuaginta, uulg., Tertull. aduersus Hermog. et aduersus Prax. et Cypr. secundo adu. Iudeos habent, Dominus.

In initio uiarum suarum. Ita uulg. At Tertull. adu. Hermog. et Cypr. II adu. Iud. cap. 1 ex Septuaginta, initium uiarum suarum.

In opera sua ante secula. Fundauit me in principio, etc. In huius loci interpunctione ac distinctione Lactantius et Tertull. discrepant a Septuag. et a Cypriano;  nam Septuag. in opera sua. Ante seculum fundauit me in principio, etc. Cyprian. in opera sua ante seculum fundauit me. In principio, etc.

In principio. Melius sic apud Lact. Cyprian. Ireneum lib. Iu, cap. 37, quam apud Tertull. hec duo uerba subticentem, que in textu Hebreo, Chaldeo, Greco reperiuntur.

Prodirent fontes. Septuag. et Cypr. procederent fontes.

Genuit me. Ita et Tertull. et Cyprian. pro eo quod Septuag. habent, , generat me.

Fecit regiones, et terras inhabitabiles sub celo. B. et T. fecit regiones et fines inhabitabiles, etc. Septuaginta, Dominus fecit regiones, et inhabitabiles, et summitates habitatas eius, que sub celo; Cypr. fecit regiones et inhabitalia; al. habitalia et fines inhabitales sub celo.

Cum pararet celum, etc. Al. hic legitur cum pareret. Ego secutus sum optimos Lactantii codices, qui habent, ut Septuaginta, Tertullianus, Cyprianus, Hilar.

 Cum secerneret suam sedem, cum super uentos faceret ualidas nubes. Apud Septuag. distinctum legimus ita, ut illud super uentos cum sede coniungatur, non cum nubibus: et cum secerneret suam sedem super uentos, et cum ualidas faceret desuper nubes, etc. Quo loci tamen uere annotatur Tertull. Cyprian. Hilar. prorsus habere sicut Lactantius. Nam Tertullianus, et cum fortia faciebat super uentos, que sursum nubila; Cyprian. cum super uentos ualidas faceret desuper nubes; Hilar. Quando super uentos ualidas faciebat in summo nubes.

Et cum confirmatos poneret montes sub celo. Pro montes, apud Sept. legitur fontes: et cum confirmatos ponebat fontes eius, que sub celo. Tertullianus quoque, et cum firmos ponebat fontes eius, que sub celo; et Cyprianus, et cum confirmatos ponebat fontes sub celo.

Iucundabar ante faciem eius, cum letaretur. Septuaginta, iucundabar in facie eius in omni tempore, cum letaretur, etc. Illud, omni tempore, habet quoque uulg. et Cyprianus, quod sane Tertullianus  omittit cum Lactantio.



CAPUT uII.

Nomen eius ne angelis quidem notum esse. An sancti angeli, et anime beate clare Deum intuentes eius nomen uerum et proprium concipere possint, disputant theologi in. I Sentent. dist. 22, et in p. p. S. Thom. quest. 13, art. 1, ut monui superius lib. I, cap. 6.

, . Hec uerba restitui Lactantio, uel potius Hermeti, ex cod. B. et T., nam aliquibus illa desunt, aliis uero illa, .

Christus non proprium nomen est, etc. Auctor Expositionis symboli Apostolorum inter opera Cypriani.

Qui eum immutata littera Chrestum solent dicere. Et tunc etiam nomen illud boni habet significationem; deducitur enim , et idem est quod  bonus, suauis, commodus, utilis; Iustin. Mart. in Apolog. pro Christian. ad Antonin. Pium, Tertullian. cap. 3 Apologet.

, etc. Homeri uersus ex initio Iu Odyss. leuiter immutatus; ibi enim, , etc.



CAPUT uIII.

Beatus qui erat, etc. Hunc locum, qui ex Hieremia profertur a Lactantio, nusquam reperio.

A principio. Ab eterno; sic enim dictio illa sepe exponitur etiam in Scriptura: Ecclesiastici XXIu: Ab initio, et ante secula creata sum, etc.

Quomodo igitur procreauit? Creationis uocabulo etiam Scriptura sacra interdum abutitur, ubi de Sapientie increate, et de uerbi eterni emanatione loquitur; nam cum processio uerbi eterni sit ineffabilis, et reueletur creature rationali, que ineptissima est ad diuinorum intellectionem, spiritus Sanctus ad eam explicandam uti solet multis ac uariis locutionibus,  quas etiam postea sancti Patres aliquoties sunt mutuati, queque non proprie, sed , atque abusiue sunt accipiende. Dicitur enim diuinam Sapientiam, et increatum uerbum creari, non quod ex nichilo fiat: sed ut intelligamus, uerbum non produci ex preiacente materia; item, Patrem nullam pati immutationem, aut alterationem, ut contingit in generationibus creatis. Huiusmodi autem locutiones non sunt a nobis usurpande, sed iuxta Ecclesie sensum exponende, sicubi in Sacris litteris, uel sanctorum patrum scripturis reperiantur.

Siue etiam rationem. Hec que ab impressis absunt, ex cod B. recte a me restituta intelligo; nam initio sequentis capitis ait Lactantius, melius a Grecis Dei filium uocari, quia cum ille sit uox, et sapientia Dei, et sermonem significat, et rationem.

Magna inter hunc Dei Filium et ceteros angelos  differentia est, etc. Superius ad ea uerba cap. 9, l. II, Illum primum et maximum filium, etc. manifeste ostendimus, Lactantium ueram et rectam de Dei Filio unigenito sententiam habuisse: Deum uerum esse illum, ac proinde infinito ab angelorum natura distare naturam eius credidisse. Idcirco, sicut ibi diximus, quod quando filiorum Dei nomine angelos uocat una cum uerbo diuino, tunc non uniuoce ad ipsum uerbum et ad angelos ea appellatio referenda est, ut omnes equaliter respiciat: sed equiuoce, id est, proprie ad uerbum diuinum, improprie uero et metaphorice ad angelos: ita hoc loco monemus, quod ubi e diuerso Dei Filium Lactantius Angelum uocat, ut hic, et supra cap. 10, et inf. cap. 14, iuxta alteram lectionem, tunc Angeli nomen non uniuoce ad ipsum Dei Filium et ad angelos est referendum, sed ad angelos proprie, ut ipsorum naturam et substantiam significat, improprie uero ad Dei unigenitum, ut ea dictio non naturam eius, sed munus et officium designat legationis et nuntiationis.  Nam angelus grece, latine nuntius dicitur, quia maxima quidem omnium legatione, ad genus scilicet humanum redimendum, Dei unigenitus est perfunctus, cui nullus alius satis idoneus erat; atque hoc quidem sensu S. August. tom uI, in Tract. super, Ego sum qui sum, censet secure Christum Dominum appellari angelum posse, scilicet officio, non natura. Dicemus rursus et inf. cap. 14.

Illi enim ex Deo taciti spiritus exierunt. Et inf. Dei autem spiritus et uiuunt, et manent, etc. Quam uereor, ut sentiat, angelos ex Dei substantia! quod de animis hominum illum alicubi dixisse ostendi supra ad cap. 13, lib. II. Sibi cauere lectorem moneo.

Ille uero cum sit et ipse spiritus, tamen cum uoce ac sono ex Dei ore processit, sicut uerbum, etc. Iam conatur explicare filii emanationem a Patre, et quare uerbum Dei appelletur. Sed rem tantummodo circuit, non attingit, idque mirum cuiquam esse non debet; nam sanctissime Trinitatis mysterium multis  seculis in Dei Ecclesia fuit maxime occultum atque reconditum. Ille quidem inepte uocalis uerbi creati similitudine utitur, ut nos in cognitionem manu ducat increati illius diuini uerbi. At uero non uocalis uerbi similitudine aliqua, sed mentalis, quod est in nobis, ut ait S. Aug. Xu de Trinit. cap. 11, sicut in enigmate uidetur utcumque Dei uerbum. Ipse etiam Lactantius fatetur hoc loco, Deum Patrem mente illud concepisse: et quidem cum Deus sit omnino incorporeus, nonnisi secundum intellectualem emanationem generatio diuina intelligi potest. Reiectis igitur, que a Lactantio afferuntur, nos catholica ueritate sitientem lectorem imbuamus. Principio mentis uerbum nichil aliud est, quam notitia, seu conceptus mentis; S. Aug. lib. IX de Trinit. cap. 7 et 11, et lib. Xu cap. 10, S. Thom. p. p. quest. 34, art. 1, et in Ioann. cap. 1. Hic conceptus interior, quem alicubi uocat speciem S. Thom. ut in I Sent. distinc. 27, quest. 2, art. 2, aliquando conceptionem rei intellecte, ut I cont. Gent. cap. 11 et intentionem  intellectam, ut Iu cont. Gent. cap. 11, et conceptionem intellectus, ut eod. lib. c. 12, proprie et propriissime dicitur uerbum, quia mediante illo anima loquitur; S. August. d. cap. 10. Est enim in mente dictio uera et propria, atque locutio, et proprium ac uerum dicere et loqui, quod est intelligere; et consequenter uerum et proprium uerbum, ipse uidelicet mentis conceptus, multo id quidem magis uerum ac proprium, quam uocale uerbum; et nomen uerbi precipue mentis conceptum significat, ut docet S. Augustinus ubi supra. Ob id periculo non uacaret illa positio, qua quis assereret conceptum mentis non esse proprie uerbum; quoniam uerbi nomine in ea significatione, qua significat notitiam, significat quoque Dei Filium. Si ergo improprie significaret conceptum, improprie quoque significaret Dei Filium, ac proinde Filius Dei improprie esset uerbum, et consequenter non esset uerbum:  que sunt heretica, et contra illud Ioann. I: In principio erat uerbum, etc. S. Thom. in I Sent., distinct. 27, quest. 2, artic. 1, docet absque omni dubio confitendum esse, Dei Filium esse uerbum, et proprie uerbum dici; et p. p. quest. 34, art. 1. ad primum asserit errorem esse Arrianorum, negare filium Dei proprie uerbum esse. Iam quomodo uerbum increatum in mente diuina producatur, docet idem ille totius diuine pariter atque humane sapientie uertex S. Thom. Iu cont. Gent. cap. 11: plures uidelicet esse intelligendi modos, atque gradus, ut plures sunt gradus intellectualis uite. Nam intellectus humanus licet se ipsum intelligere possit, tamen sue cognitionis initium ab extrinseco sumit, quia non intelligit absque phantasmate; ergo in angelis est perfectior intelligendi modus, quorum intellectus ad sui cognitionem non procedit ex aliquo exteriori: sed per se cognoscit se ipsum. Abest tamen aliquid omnimode et absolute perfectionis, quia licet intentio intellecta sit eis omnino intrinseca, non tamen  ipsa intentio intellecta est eorum substantia, quia non est idem in eis intelligere et esse. Ultima igitur perfectio uite competit Deo, in quo non est aliud intelligere, et aliud esse: unde oportet, ut intentio intellecta a Deo, id est, uerbum ipsius, sit ipsa diuina essentia. Igitur in Deo se ipsum intelligente est uerbum Dei, quasi Deus intellectus, sicut uerbum lapidis in intellectu est lapidis intellectus. Quia uero intellectus diuinus non exit de potentia in actum, sed semper est actu existens, necesse est, ut se ipsum semper intellexerit; et ex hoc quod se ipsum intelligit, oportet ut uerbum ipsius sit in ipso, et sic uerbum Dei semper in Deo extitisse, et ideo ceternum illi esse. Rursus, cum intellectus diuinus non solum sit semper actu, sed etiam sit ipse actus purus, oportet, ut substantia intellectus diuini sit ipsum suum intelligere, quod est actus intellectus: esse autem uerbi interius concepti, siue intentionis intellecte, est ipsum suum intelligi, idem ergo esse  est uerbi diuini, et intellectus diuini, et consequenter ipsius Dei, qui est suus intellectus: esse autem Dei, est eius essentia, uel natura, que idem est, quod ipse Deus. uerbum igitur Dei est ipsum esse diuinum, et essentia eius, et ipse uerus Deus. Denique productio uerbi in mente diuina est propriissime generatio, et uerbum productum propriissime Dei filius, ut demonstratur ex definitione generationis proprie dicte, quam elicit S. Thom. p. p. quest. 27, art. 2 ex Aristot. uIII, Ethic. et uII Metaphysic. Generatio enim est origo uiuentis a principio uiuente coniuncto in similitudinem nature. At uero in diuinis uerbum diuinum uiuum procedit a Patre uiuo, et reperitur ibi principium coniunctum cum generante et genito; nam essentia diuina, que Patri est intima, et radix generationis, coniungitur, siue potius communicatur eademmet filio genito. Et uerbum procedens procedit secundum rationem similitudinis, quia conceptio intellectus est similitudo rei intellecte: et in eadem natura; nam in Deo idem est  intelligere et esse. Ibi igitur propriissime Dei filius ac multo magis filius, et generatio, quam in rebus creatis. Nam sicut edocet S. Thomas p. p. quest. 13, art. 5 et 6, quoniam aliqua reperiuntur in Deo, et in creaturis, nobiliori et perfectiori modo sunt in Deo, et prius dicuntur de eo.

Merito igitur sermo et uerbum Dei dicitur. Sermo quidem, Sapientie XuIII, Ioann. XuII, et a Patribus Tertulliano aduersus Prax. Cyprian. aduersus Iude. lib. II, cap. 1 et 5, qui referens illud Ioann. I: In principio erat uerbum, pro uerbo, ponit, Sermonem; et August. qui illud enarrans Ioann. XuII: Sermo suus ueritas est, etc. docet nichil referre utrum Sermonem dicamus, an uerbum; et Hilario, qui nunc uerbum, nunc Sermonem uocat in libris de Trinit., Hieron. item super Epist. ad Ephes. Congruentius tamen uerbum uocari uidetur, quam sermonem, quoniam uerbum proprie unam rem, et unicam uocem  significat; sermo uero unicam et plures. Ergo ad ostendendum Dei filium esse unicum et simplicissimum, quatenus Deus est, congruentius uerbum appellatur, quam sermo.

Nostri spiritus dissolubiles sunt, quia mortales sumus. Hic per spiritum putarim flatum intelligi; nam de sermone et locutione dicere pergit: de animis quidem nostris illud asserere non est censendus, qui ubique illos doceat esse immortales.

Quanto magis Dei uocem, etc. Sic paulo infra: Si quis miratur ex Deo Deum prolatione uocis, etc. Omnes eiusmodi locutiones cauere oportet. Loca, que profert Scripturarum, de ore cordis et mentali uerbo loquuntur.

Quorum alterum, qui posterius regnauit, Troiane urbis excidium centum et quadraginta annis antecessit. Hec lectio, que in uno uaticanorum habetur, procul dubio uera est ac germana lectio; et in eo quidem quod dicit, Troianum excidium ante Salomonem extitisse, , cum altera lectio fere omnium aliorum mss. et impressorum, que habet quorum alter, etc., contrarium sensum efficiat, dicatque Salomonem extitisse ante Troianum excidium, quod sane historie temporum, et ipsius Lactantii sententie alibi expresse ualde aduersatur. Ille quidem extremo primi horum librorum ab excidio Troiano ad ea tempora, quibus hec ille scribebat, computabat annos mille quadringentos et septuaginta: scribebat autem, ut supra ostendimus, anno a Christo nato trecentesimo secundo. Quare si ex ea summa annorum mille et quadringentorum septuaginta subtrahas annos ducentos et sexaginta nouem, qui fluxerunt a morte Christi ad Lactantii scriptionem, profecto unus annus superque mille et decem ab excidio Troiano ad Christi Domini obitum secundum Lactantii supputationem interfluxerint. Iam uero si uulgatam lectionem sequare, addasque huic summe annos centum  et quadraginta, quos fluxisse uelis a Salomone usque ad Troianum excidium, totum tempus, quod a Salomone ad Christi excessum fluxit, unius fuerit ac preterea mille et trecentorum quadraginta annorum; quod utique cum dicto Lactantii uehementer pugnat, asserentis infra cap. 16 et 18 huius libri, ut ibi dictum est in notis, a Salomone ad obitum Christi nonnisi mille ac decem annos cucurrisse. Contra uero si nostram lectionem amplexus dicte summe unius superque mille et ducentorum annorum subtrahas annos centum et quadraginta, quos a Tro iano excidio ad Salomonem usque fluxisse contendimus, omnia sibi inuicem Lactantii dicta consentire uidebis, et summam effulgere unius anni, superque mille et sexaginta annorum, qui a Salomone ad Christi Domini obitum iuxta Firmiani sententiam interfluxerint. Nec tamen mirere, quod plures anni emergant, nempe unus et quinquaginta supra dictam summam annorum mille et decem, que d. cap. 16 continetur; nam utrobique idem fere tempus designari  intelliges, si animaduerteris, hic quidem curriculum annorum fieri, ab excidio Troiano usque ad natalem diem Salomonis, et ab eodem natali usque ad Christi obitum: ibi uero non ab ortu Salomonis, sed a tempore quo iam regnabat, et prophetiam illam, quam ibi recitat Firmianus de Christo, enuntiabat sumi annorum exordium usque ad Christi Domini obitum uolutorum. Salomon autem regnauit annis quadraginta, ut ex Sacra Scriptura constat, in tertio Regnorum cap. II, et secundo Pretermissorum c. IX, ex Iosepho uIII Ant. cap. 7, et Lactantio inf. c. 13. uixit quatuor et nonaginta, ut idem Iosephus tradit cap. 7, ita ut ab ortu Salomonis usque ad prima tempora, quibus ille de Christo fuerit uaticinatus, sane quidem unus ille et quinquaginta anni fluxisse potuerint, et insuper anni tres. Ex quibus ita omnino scripsisse Lact. uerisimillimum est, non autem alio modo memorie lapsu, sicut uiues censuit ad cap. 20  lib. XuIII Ciuit. S. August., et hic Thomasius in notis. A Troiano excidio ad Lactantii scription., anni. 1470 E quibus demptis, qui a morte Christi ad Lact. script. interfuerunt, annis. . . . . . 269 Remanent ab excidio ad Christi obitum. an. 1201 Quibus additis a Sal. ad excid. iuxta hic uulg. lectionem annis. . . . . . . . . . . . . . 140 Fient a Salom. ad Christi obitum anni. . . . 1341 Contra Lactantium, qui inf. c. 16 a Salomonis prophetia usque ad Christi obitum computat annos. . . . . . . . . . . . . . . . 1010 Rursus ab excidio ad Christi obitum an. . . . 1201 E quibus subtractis, qui ab excidio ad Salomonis ortum fiunt, iuxta huius loci germanam lectionem, annis. . . . . . . . . . 140 Remanent ab ortu Salomonis ad Christi obitum  anni. . . . , . . . . . . . . . . . . . 1061 E quibus subtractis, qui ab ortu Salomonis fuerunt usque ad tempus quo prophetabat, annis. . . . . . . . . . . . . . . . . . . 54 Remanent a tempore prophetie Salomonis ad Christi obitum anni. . . . . . . . . . . 1007

Centum et quadraginta annis antecessit. Chronologi non consentiunt; Euseb. enim annis 170; Glarean. 147.

uerbo Dei. Tertullianus: Cyprianus sermone Dei.

Et spiritu oris eius. Ald. et Plantin. et in spiritu, etc. Ego retinui lectionem Florent. edit. quam habent Septuag., uulg. et Cypr. Sed Tertull. aduersus Prax. et alibi, et Spiritu ipsius.

uerbum bonum. Tertull. II, adu. Marcion., Cyprian. II Testimon. cap. 3, sermonem bonum.

Item Salomon, etc. Profertur hic locus ex cap. XXIu Ecclesiast. qui liber cum non sit Salomonis,  sed Iesu Sirach, ut ex prologo illius libri in Bibliis apparet, illorum tamen temporum consuetudo obtinuit , ut Salomonis diceretur, uel propter eloquii similitudinem, uel quia ex Salomonis sententiis collectus uideretur. Ideo non solum a Lactantio citatur sub nomine Salomonis, sed etiam ab aliis Patribus, Cypriano, qui hunc eumdem locum profert. II adu. Iude. cap. 1, Clem. Alexand. uII Stromat., Basil. contra Eunom. lib. Iu, Nazianz. Orat. 8 et quamplurimis aliis; concil. item Carthagin. III, cap. 43.

Ego, inquit, ex ore Altissimi prodiui ante omnem creaturam. Cum Lactantio concordat Cyprianus: lectionem uero Septuaginta, qui habent, Ego ex ore Altissimi prodiui, nec plura, exhibet S. Ambrosius lib. Iu de Fid. cap. 4, uulg.: Ego ex ore Altissimi prodiui primogenita ante omnem creaturam.

Ego in celis feci ut oriretur lumen indeficiens. Hec non habentur apud Septuaginta, sed in uulg. et apud Cyprian.

 Et nebula texi omnem terram. Ita et Cyprianus: at Septuaginta, et sicut nebula obtexi terram; uulgata, Et sicut nebula texi omnem terram.

Ego in altis habitaui. Quod apud Septuaginta legitur, , ita effertur a Lactantio, in altis. Cypr. cod. uariant; nam quidam sic habent: quidam uero in altissimis, et uersio recens latina, ex Septuag. et uulg.

Et sine ipso factum est nichil. Hic punctus fit: et deinde sequitur, sed melius Greci, cum ita nouem uaticani et omnes impressi: duo uero ex iisdem uatic. et sine ipso nichil factum est. Hic punctus; et deinde, sed melius Greci, etc. Unus autem etiam uatic. et sine ipso factum est nichil: hic duo puncta fixa sunt et deinde sequitur continenter, Quod factum est in ipso uita erat. Hic rursus punctus et deinde sequitur, sed melius Greci, etc., ex quibus lectionibus satis perspicue intelligi posse uidetur, ita locum illum  Euangelii Ioannis a Lactantio fuisse interpunctum et lectum, et sine ipso factum est nichil. Quod factum est in ipso uita erat, ut illa, quod factum est, non ad illa priora, et sine ipso factum est nichil, sed ad posterioris coli uerba, in ipso uita erat, pertinere censuerit, contra quam putauerunt Chrysostom., Theophil., Eutym. Chrysost. enim 4 Homil. in Ioan.: Cum dixerimus, inquit, sine ipso factum est nichil, non id perfecto puncto notemus: at heretici opinantur; hi enim cum uelint spiritum creatum esse, sic legunt: Quod factum est in ipso uita erat. uerum nulla profecto ratione hec intelligi potest oratio. Theophilact. in Commentariis: Pneumatomachi, qui Spiritum sanctum negant Deum, hanc particulam sic legunt, et sine ipso factum est nichil. Deinde hoc loco facto puncto, legunt quasi ab altero principio, quod factum est in ipso, etc., et interpretantur locum istum iuxta suam mentem, dicentes, quod hoc loco Euangelista de Spiritu sancto disserat, dicens, quod factum est in ipso, hoc est Spiritus sanctus, uita erat. Hoc autem dicunt  Macedoniani, conantes ostendere Spiritum sanctum esse Creaturam, et enumerare cum iis, que facta sunt. Nos autem non sic: sed puncto facto postquam dixit, quod factum est, nouum principium legimus, in ipso uita erat, etc. Eadem fere Eutymius. At uero quantumuis punctum statuas post uerbum nichil, locus ille minime patrocinatur errori, nec quicquam facit pro hereticis; et quidem hoc modo legunt Cyrillus, August, et S. Thom. p. p. quest 18, art. 4, et Bibl. Complutens. ut quidam referunt, licet omnes codices Bibliorum bibliothece mee, presertim excusi Rome Sixti u iussu anno 1593, prorsus habent sicut Chrysostomus.



CAPUT IX.

Et sapientia Dei. Quod sapienter excogitatur, dicitur sapientia alicuius: in Deo autem, ut docet S. Thom. Iu contra Gent. cap. 12, oportet sapientiam dici ex eo quod se ipsum cognoscit. Sed quia non  cognoscit se per aliquam speciem, sed per essentiam, imo idem ipsum eius intelligere est eius essentia; ideo sapientia Dei habitus esse non potest: sed est ipsa Dei essentia. At Dei filius est uerbum, et conceptio Dei intelligentis se ipsum; ipsum igitur Dei uerbum, tanquam sapienter mente diuina conceptum, proprie Dei sapientia dicitur.

Hunc sermonem diuinum ne philosophi quidem ignorauerunt. Quorum testimonia profert August. Eugubin. lib. I de Perenni philosoph. cap. 23 et seqq.



CAPUT X.

Et homini, quem induerat, quem gerebat, etc. Familiares sunt Patribus eiusmodi locutiones, ut dicant uerbum diuinum assumpsisse, induisse, gessisse hominem. Nam ita loquitur Cyprian. in fine libri de Idolor. uanitate, August. in lib. de Fide cont. Manich. in principio capitis 26, Hilar. X de Trinit. circa med. Que tamen locutiones non sunt proprie accipiende, ut dicamus hominem assumptum,  quia eius natura est assumpta, et quia assumptio terminata est ad hoc, ut filius Dei sit homo; alioqui falsa est et heretica hec positio simpliciter et proprie sumpta, Dei filius hominem induit, assumpsit, gessit. Rationem affert S. Thom. in III p. quest. 4, art. 3. Nam hoc nomen, homo, significat humanam naturam in concreto, ut scilicet est in aliquo supposito; et ideo sicut non possumus dicere, quod suppositum sit assumptum: ita non possumus dicere quod homo sit assumptus. Subdit ibi S. Thom. uerba Felicis pape et Mart. in concilio Ephesin.

Post annos quadringentos et triginta. Ita leg. non ut in Ald. et Florent. trecentos triginta. Nam illum numerum habent optimi cod. B. T. P. 9 uatic. et Theoph. in lib. de Temporib., quin etiam Scriptura sacra tam Septuag. quam uulgate editionis cap. XII Exod., et Paulus ad Galat. III. uerum enimuero non ipsi tantum anni seruitutis, qua pressi Hebrei fuerunt  in Aegypto, sed etiam mansionis eorum in terra Chanaan computandi sunt, ut initium fiat a septuagesimo quinto anno natiuitatis Abrahe, quando ipse ingressus est terram Chanaan, ut notat Hermannus Conradus in Chronic. in Iacob., et Magister historie Scholast. Exod. XXuII. Nam apud Septuag., quorum editione utebantur Patres, sic legitur c. XII Exod.: Habitatio autem filiorum Isrel, quam habitauerunt in terra Aegypto et in terra Chanaan anni quadringenti triginta: quem locum ita refert S. Aug. in Quest. quest. 47, ubi etiam de hoc annorum numero disputat Suidas in , et Beda.

Quo rursus esuriente, celestis alimenti pluuia descendit. Alio ordine narratur hic historia, quam in Scriptura; nam prius fame uexati sunt. Exod. XuI.

Aureum caput bouis, quem uocant Apin, etc. Hoc etiam illis exprobratur in Psalm. Cu: et fecerunt uitulum in Horeb., etc.

Amiserunt uetus nomen Hebrei. Qui ab Heber abnepote Ne per Sem ita uocabantur secundum Iosephum  lib. I Antiquit. cap. 14, Euseb. in Chronic. in principio, August. XuI Ciuit. c. 11, Suidam, Isidor. lib. IX Orig. cap. 2, sub num. 40.

Et quoniam princeps examinis eorum Iudas erat, Iudei sunt appellati. Iudam nullum equidem comperio prefuisse populo Iudeorum post Moysen; nam Iudas, de quo scribitur in I cap. Iudic., Dixitque Dominus, Iudas ascendet, etc., ab Hebreis et Iosepho lib. u Antiq., cap. 1, non habetur ibi pro nomine alicuius indiuidui, sed pro patronymico de tota tribu, e qua sumptus est Othoniel. Dicunt itaque Iudam, id est, tribum Iuda cum tribu Simeon, cepisse regem Hebronis Adonibezech, etc. Iudeos itaque a Iuda Isrelis filios dictos uulgo malunt. uid. Euseb. in Chronic., Isidor. ubi supra.

Sub imperio Tiberii Cesaris; cuius anno quintodecimo, id est, duobus Geminis Consulibus, etc. Is est annus Christi Domini trigesimus primus, ut apud Euseb. et omnes passim chronographos; quo fit, ut Lactantius  Saluatorem passum fuisse dicat anno etatis sue trigesimo expleto. Ita quoque Tertullianus aduersus Iude., Clem. I Stromat., African. u Annal., Hieron. in Daniel. cap. IX et epist. 22, August. XuIII Ciuit., c. 54, et lib. XXII, cap. 15, et ad Hesych., epist. 80, Oros. lib. uII, Cassiodor. de Consul. Alii malunt anno etatis sue trigesimo primo, ut Apollinar. Laodicen. episcopus apud Hieronymum, sup. IX cap. Daniel., Cyrillus ad cap. XXIX Esai., Philastr. de Heres., Seuer. II Hist. et alii recentiores relati a Ioann. Lucid. in libro de uero die Passion., cap. 9. Trigesimo secundo, et preterea paulo plus tribus mensibus, fuit aliorum opinio, quam tuetur ualide Benedictus Perer. in Comment. ad Daniel. lib. II, in Disput. de 70 hebdomad. quest. 7. Sed trigesimo tertio, et tribus mensibus, sensit Bed. de Ration. temp., cap. 45, Albert. Magn. in epist. Dionys. Areop., Onuphr. in Fast. et Chronic., Baron. Cardinalis I Annal. Denique quinquagesimo circiter anno nonnulli alii asseruerunt, ut refert S. Augustinus II de Doctr. Christ., cap. 28.  Quam opinionem ab omnibus refutatam quidam attribuunt Ireneo II aduersus Heres., cap. 39 et 40; alii dicunt, affictam ei, et de impostura dubitant, ut Cardinalis, ubi supra.

Ante diem decimam kalendarum aprilium Iudei Christum cruci affixerunt. Sic quidem habent B. T. P. et 8 uatic. quamuis in aliquibus impressis legatur Ante diem septimam, etc. Lectionem retinui pluribus et melioribus exemplaribus probatam. Hunc Lactantii locum, ne quem sua laude priuemus, longa et pulcherrima disputatione enarrauit Marcellus Francolinus in Tractat. de Tempor. Horar. Canon., cap. 73 et 74, quem compendio referemus. Per illa, Ante diem decimam kalendarum, Lactantius intelligit, non diem undecimam kalendarum, ut Paul. Middelburg. quinto Paulin., pag. 2, c. 4, et Thomasius in Notis ad hunc auctorem putauerunt: sed diem ipsam decimam ante kalendas aprilis; in qua locutione computati intelliguntur  utrique dies extremi, id est, dies qui describitur, et ipse kalendarum dies, ut recte ipse Marcell. notat d. c. 73, num. 18, refutata obiectione de § Ante diem in leg. Anniculus amittitur, D. de uerb. signif. et eodem § egregie explicato. His igitur uerbis Lactantius putauit, Christum Dominum passum fuisse die uigesima tertia mensis martii. Idem sensit Theophil. Cesarien. uicinus apostolorum temporibus in epist. synodic. de Paschate, que impressa legitur inter Opera Bede, tom. II, in fin., ut aduersus Middelburg. et Thomas. probat Marcell., cap. 73, num. 19 et cap. 74 in princip. Idem quoque sensit Euseb. Cesariensis in omnimod. Historia Canon. Chronicorum, cuius extat fragmentum apud Anastasium Antioch., lib. uariar. quest., ut refert Turrian. in explanatione cap. 6 lib. II Constit. Apostolicar. Clementis Romani, et apud eumdem Marcell. Idem et S. August., Serm. 22 de Tempor., qui est de Natiu. Domini 18, Beda, de Ratione temp., cap. 65, in Chronic., Ado uiennen. in Chronicor. etate prima in principio, Anselm.  II de Imag. Mund., cap. 17, Nicetas et Greci omnes, et alii quos refert Middelburg. II p., Paul. lib. u, cap. 1 et 2. Iam alias sententias recenseamus, quoto cuius mensis die passus fuerit Dominus. Hugolinus Martell. in lib. de Ann. integr. restitut., cap. 19, refert ex S. Augustino quosdam asseruisse Dominum passum fuisse nonis martii, id est, septima die martii. S. Epiphan., Heres. 50, contra Tessarescedecat. ait, se inuenisse Acta Pilati, in quibus Pilatus indicabat, non ante octauum kalendas aprilis, ut Tessarescedecatite citabant, sed ante decimum quintum kalendarum earumdem, id est, decimo octauo die martii Dominum obiisse. At ipse Epiphanius d. Heresi 50 et 51, cont. non suscip. Euang. Ioan. et Apocalyp. putat, die ante decimum tertium kalendas aprilis, qui est ipse tertius decimus kalendas aprilis, id est, uigesimo die martii. Duodecimo kalendas aprilis, id est, uigesima prima die martii auctor Expositionis super Matth. cap. XXuII inter Opera Anselmi. Die uigesima  tertia martii Lactantius, et alii, ut supra. Die uigesima quinta martii, qua etiam incarnari dignatus est, scripsit Tertull., lib. cont. Iude. circa med. Chrysost., serm. de Natiu. Ioan. Bapt. August. XuIII Ciu. cap. ult. et de Trinit., cap. 5, et alibi, Beda, Usuard., Wandelbert, et alii in Martyrologiis. Beda rursus in lib. de Ratione Temp., cap. 28, tradit idem sensisse quamplures Ecclesie magistros; Cyrill. in epistola ad synod. Carthagin., S. Thom. super Ioan. cap. II lect. 3, S. Antonin. in Chronic., tit. 5, cap. 7, et alii innumeri: quo facile apparet, magis receptam esse hanc opinionem. Die uigesima sexta martii putauit uictorinus Lemouicen., antiquus doctor, et supputator egregius, et alii quorum meminit Beda de Ration. Temp., cap. 59, Francisc. Maurolic. in Martyrol., Onuph. in Chronic. Eccles. Die trigesima martii, fusa disputatione, aliorum omnium reprobatis opinionibus, probauit Middelburg. II part. Paul., lib. XIu, cap. 2. Die secunda aprilis etiam nonnulli, ut refert Martell. de An. integ. rest., cap. 19.  Aprilis tertia, Rogerius Baccon, Ioan. de Muris, Paul. Burgen., Abulens., Lucid., Pontac., Zarlinus, et plerique recentiores. Aprilis undecima Ioan. de Monte regio, quem refert Middelburg. II p. Paul., lib. u, cap. 1 et 2. Tot sunt ac tam uarie de die passionis Dominice scriptorum opiniones, ut merito quis admiretur, et magnum quoddam arcanum Dei putet, diem incarnationis eius tunc uni uirgini matri cognitam, Natiuitatis autem paucissimis, deinceps tamen utramque toti Ecclesie innotuisse: Passionis uero diem in amplissima et celeberrima urbe obite, principibus uiris ac populis conspirantibus, Romano preside iudicante, iudicii executionem indigenis atque aduenis palam inspectantibus, celo atque uniuersis elementis horrifica signa, et longe omnium post hominum memoriam admiranda prebentibus, et toto uulgata orbe terrarum, adhuc tam parum compertam et cognitam esse.



CAPUT XI.


Misi ad uos, etc. Ita fere etiam apud Cyprianum aduersus Iude., lib I, cap. 2.

Conuertatur unusquisque a uia sua mala. B. habet unusquisque uestrum; quanquam uestrum abest a Bibliis et a Cypriano.

Post corpus suum. Ita legitur in B. T. P. et apud Septuaginta hic, et in uulg., cap. XIu, III Reg. Locus autem iste petitus est ex cap. IX lib. Nehemie, qui secundi libri Esdre nomine circumfertur. uulgata hic habet; post terga sua; Cyprianus, qui hunc eumdem locum profert sub Esdre nomine, post dorsum suum; recentiores editiones Lactantii, post cor suum.

Aemulando emulatus sum Domino. Eodem prope modo refert Cyprianus d. cap. 2.

Et remansi ego solitarius. Sic quoque Cyprianus: at Septuaginta, cum quibus uulgata concordat, et relictus sum ego solus. Grece autem habetur, .

Et querunt animam meam auferre a me. Sept. et uulg. et querunt animam meam ad tollendam eam,  siue, ut auferant eam. Cyprianus ubi supra, et querunt animam meam auferre eam.

Et sacrificium acceptum non habeo. Rectius Cyprianus 1 Testimon. aduersus Iudeos, cap. 16: acceptum non habebo, quia tam apud Septuag. quam in uulgata, legitur non suspiciam; et Tertullianus contra Iudeos, non recipiam, uel non accipiam.

Clarificabitur. Grece est clarificatum est; et ita apud Tertullian. et Cyprian. aduersus Iudeos.

Apud gentes. Sicut Cyprianus. Septuaginta, sicut in uulgata, in gentibus. Tertullianus, in omnibus gentibus.

Seruiet mihi. Septuag., uulg., Tertull., Cyprianus, seruiuit mihi.

uenio colligere, etc. Ita refert ad uerbum Cyprian.

Claritatem meam. Septuag. et uulg. gloriam meam.

Et mittam ex his conseruatos in gentes, etc. Sepe Patres non ad uerbum proferunt loca Scripturarum, sed compendio et , iis tantum excerptis,  que satis sint ad eorum institutum. Id sepiuscule factitare solet Firmianus, ut ego suis locis notabo; et hic quidem paucula quedam omittit, que reperiuntur apud Septuag. et in uulg.

Ut ingratus in Deum populus in errorem maximum induceretur. Neque tamen inductio ipsa, uel permansio Iudeorum in errorem, in Deum tanquam in causam est referenda. uid. Notata ad cap. 20 huius libri pertinentia ad materiam reprobationis.

Quem ipsi Iudei serra confectum crudelissime necauerunt. Hoc tradidit Tertull. de Patientia, Origen., homil. 1 in Psal. XXXuII, auctor libri aduersus Iudeos qui insecuti sunt Christum, inter opera Cyprian., Chysostom. in cap. XIX Matth., Magister Historie Scholast. in historia quarti Reg., c. XXXII.

Filios genui. Ita Tertull. de Oration. et Cypriani codices multi initio libri de Oration. Dominic. et de Zelo et Liuor., et uersio latina ex Septuag., quamuis al. apud eumdem Tert. et Cyprian. reperiatur, generaui.

Et populus meus me non intellexit. Ita Tertull. u,  aduersus Marcion. et Cypr. de Orat. Dominic., quamuis I Testimonior. cap. 30 habeat, et populus meus non intellexit. In multis quidem codicibus, pro , haberi , notatur ad latinam uersionem ex Septuag. qui quidem habent, et populus me non intellexit. Et ita eos scripsisse affirmat S. Hieronym., non ut ait Pamel. ad Cyprianum, de Orat. dominica: Et populus meus non intellexit. Lectionem Septuaginta secuti sunt Tertull. III et Iu, aduersus Marcion., Basilius, atque Cyrillus.

Incassum facta est metatura: falsi scribe, et confusi sunt; sapientes trepidauerunt. Quod hic dicitur, metatura, et apud Cyprianum I Testim., cap. 3. Grece in Bibliis est , que uox proprie iuncum significat. Quamobrem recens uersio latina Bibliorum ex Septuaginta sic habet: frustra factus est iuncus mendax scribis; confusi sunt sapientes, et perterriti, etc. Ibi autem iuncus, pro calamo et stylo accipitur; nam  iuncis marinis olim scribere soliti erant ueteres; et ideo S. Hieron. in uulg. clarius uertit: uere mendacium operatus est stylus mendax scribarum: confusi sunt sapientes, perterriti, etc. Significat quoque funem, quod scilicet ex ulua, et iunco, ut tradit Plin., funes necterentur: unde et factum est, ut per quamdam etiam mensuram per funem, significat; nam funibus agros metiebantur ueteres, ut ex Isidoro patet Orig. lib. Xu, cap. 14, et ab Hebreis fluxit mos iste: Amos uII: et humus tua funiculo metietur; Psalm. LXXuII: et diuisit eis terram in funiculo distributionis. Funiculus autem hic geometricus aruipendium uocabatur. Glossarium, Aruipendium, et terra illa, quam mensi essent, dicebatur , ut ex auctore etymologici constat. Quin etiam apud Herodotum, pro mensura terre persica accipitur. Ad ultimam igitur huius nominis significationem respexerunt, qui hoc loco quod grece legitur , latine metatura transtulerunt, ut hic Lactantius, et Cyprianus, qui locum hunc ita  profert: Incassum facta est metatura falsa; scribe confusi sunt, sapientes trepidauerunt, etc. Ex quo apparet minus recte illum a Lactantio translatum, atque distinctum; non enim falsi scribe dicuntur in Bibliis, et apud Cyprianum, sed metatura falsa scribis, uel scribarum. Grece quidem habetur et scribe, in Bibliis non coniungitur cum confusi sunt, ut apud Lactant. et Cyprian., sed cum metatura falsa.



CAPUT XII.

Quod si animalia quedam uento et aura concipere solere omnibus notum est, etc. De Equabus id uidelicet proditum est ab Homero, XX Iliad.; uirg., III Georg.; Silio, lib. III et XuI; uarr. II, de Re rustic., cap. 1; Columel., lib. uII, cap. 25; Plin., lib. Iu, c. 22; Solin., lib. III, cap. 26 et 47; Iustin., Hist. initio libri XLIu, lib. uIII, cap. 42, lib. XuI, c. 45; Martian. Capell., lib. uI, c. de Diuisione terre.

Infirmatus est uterus uirginis, etc. Hic Salomonis  locus fortasse exciderit ex iis libris, quos composuisse illum tradit Scriptura III Reg., cap. Iu, in fin.; nunc uero desiderantur. Porro dixerim, uel hunc locum non ex ullo canonicorum Scripture librorum excidisse, uel non a Salomone de Maria uirgine prolatum esse, cum certum sit beatissimam illam atque sanctissimam nullum ex Conceptione, aut Natiuitate Saluatoris damnum aut dolorem sensisse, cuius contrarium hinc uidetur inferri. Nam dicitur Esai., XXXu: Germinans germinabit sicut lilium, et exultabit letabunda, et laudans. Id quoque asseruerunt sancti Patres, et DD. omnes; Cypr. de Operib.; Card. in nat. Christi; S. Zeno episcop., serm. 6 de Nat.; S. August., serm. de Assump.; S. Thom., III part., quest. 35, articulo 6, ad prima.

Concipiet in utero. Sic Luc., I, ex hoc loco Esai. Tertull., III, aduersus Marcion. et de Trinit., Cypr. epist. 9, iuxta editionem Morellii, et alias antiquiores; quamuis iuxta edit. Manutii, quam ibi probauit et recepit Pamelius, et II Testimon., c. 9, et Ambros.,  lib. I de Cain et Abel, cap. 3, habeant, in utero accipiet, quod magis accedere putauit Pamelius ad lectionem LXX, qui habent et ita apud eos olim quoque lectum testatur S. Hieronym. de opt. genere interpretandi. uerum si propriam significationem uerbi concipio expendamus, non ei frustra in utero reducitur, neque differre, utrum dicamus concipiet in utero, uel accipiet in utero. Non enim uerbum concipere, absolute positum, accipere in utero significat, sed simpliciter apprehendere; et ideo interpretes etiam in latina uersione grecorum Bibliorum cum ipsis LXX, recens edita illud , non accipiet, sed ut Lactantius, et alii supra relati, transtulerunt concipiet. Aldina editio et Plantiniana hic habent in uterum. Ego secutus sum Florentinam Iuntarum, in utero, que cum Tertulliano concordat, Cypriano, aliis. uulgata editio apud Esaiam simpliciter legit concipiet.

Et uocabis nomen eius Emmanuel. Ita plerique Lactantii  codices habent, t etiam Tertullianus aduersus Iude. et Cyprian. d., cap. 9, et Hieron. ad Pammach. de opt. gener. interpret., Florent. editio Iuntarum hic habet, uocabitur, cum uulg. et Cambronen. Codice Cypriani d. epistola 9, ut testatur ibi Pamel. Sed Septuaginta cum Aquila, Symmach. et Theodot., teste S. Hieron., transtulerunt, uocabis; et ita legunt plerique ueterum, quamuis Chrysostomus in commentariis ad Esai. et in Psal. XLIu, et Cyrillus mauelint cum Euangelista Mattheo , uocabunt.

Ipsi autem non crediderunt, etc. Hic locus paulo aliter legitur, quam in Lactantio, tum apud Septuaginta, tum in uulg. Apud Septuaginta: Ipsi autem non crediderunt, et exacerbauerunt Spiritum Sanctum eius, et conuersus est eis in inimicitiam: ipse pugnauit contra eos, et recordatus est dierum antiquorum. Ubi est, qui eduxit e mari pastorem ouium? etc. uulg.: Ipsi autem ad iracundiam prouocauerunt, et affixerunt Spiritum Sancti eius, et conuersus est eis in inimicum, et ipse debellauit eos, et recordatus est dierum  seculi Moysi, et populi sui. Ubi est, qui eduxit eos de mari cum pastoribus gregis sui? etc. uidemus in utrisque Bibliis haberi, non de terra, ut in Lactantio, sed de mari, ut est in Hebreo. In ceteris tamen uersionibus scriptum esse, ut apud Lactantium, , notatur ad uersionem latinam ex Septuag.

Exultent celi desuper, etc. Hic Lactantius aliquid commune habet cum Septuag. et aliquid cum uulgat. Illi enim: Letetur celum desuper, et nubes spargant iustitiam; germinet terra, et proferat misericordiam, et iustitiam germinet simul. Ego sum Dominus, qui creaui te, etc. uulg. Rorate, celi, desuper, et nubes pluant iustum: aperiatur terra, et germinet Saluatorem, et iustitia oriatur simul. Ego Dominus uocaui eum.

Ecce natus est nobis puer, etc. Ita prorsus totum hunc locum refert Cypr. II Testimon., cap. 21, sed apud Sept. quia paruulus natus est nobis; uulg. paruulus natus, etc. Item Sept. et uulg. , super humerum.

uocatum est. Septuag. et Aquil. Ignatius epist. ad  Antiochen., et Euseb., lib. uII Demonstrat. , uocatur, sicut etiam Iren., Iu, aduersus Heres., cap. 66. uulg., Symmach., Tertullian., , uocabitur. Theodot. , uocauit.

Magni consilii nuntius. Sic habent et mss. Codices Cypriani, attestante Pamelio, non autem magne cogitationis, ut quidam impressi; eamque lectionem exhibent Septuaginta, , item Tertullianus, Ambros., initio III, in Luc., Hieronym. in Commentar.

Et omnes populi. P. habet, et omnis populus, etc., et ita editio quoque Florentina. Sed ego retinui lectionem Aldine, Plantin. et meliorum mss. quam habent Sept. et uulg. et auctor Expositionis symbol. Apost. inter opera Cypriani, et Lactantius ipse ad finem huius capitis, nullo exemplari discrepante.

Et potestas eius eterna, etc. B. et potestates eius eterne, que nunquam transibunt. Sed ego hic quoque priorem retineo mss. optimorum, et excusorum omnium, que congruit cum Septuag. et uulg., cum Tertulliano, item et Cypriano aduersus Iude., et ipso  Lactantio ad fin. capitis.

Sic dicit Dominus Deus Christo Domino meo. Ita quidem Tertullianus sepe, et Cypr. I adu. Iude., c. 21, que lectio merito damnatur a S. Hieron. in Comment.: Scio, inquit, in hoc capitulo non solum Latinorum, sed etiam Grecorum plurimos uehementer errare, existimantium scriptum esse: Sic dicit Dominus Christo Domino meo, ut intelligatur iuxta illud, quod alibi legimus: Pluit Dominus a Domino, et Dixit Dominus Domino meo; neque enim , quod Dominum sonat, sed dicitur, id est, Cyro, etc. Septuag. quidem: , Sic dicit Dominus Deus Christo meo Cyro. Et uulg. Hec dicit Dominus Deus Christo meo Cyro. Hic Cyrus rex Persarum primus fuit, qui postea Iudeos captiuos soluit, ut Iosephus tradidit, lib. XI Antiquit., cap. 1, et Lactantius supra, cap. 5 et 10.

Et ciuitates non claudentur. Sic habent Sept. Tertull.  Cyprian. Cyrillus. Aliqui malunt , id est, porte, ut in uulg.

Aperiam tibi. Hec apposui ex Bon. Cod. et ex Septuag., quamuis in multis Lactantii exemplaribus desint. Tertull. aduersus Marcion lib. Iu et u, aperiam eis: sed Hebreus textus, chaldeus, grecus, latinus habet ut in nostro.

Tunc sublato de rebus humanis omni malo, aureum seculum, etc. Hoc scilicet seculum aureum futurum esse falso credidit illud tempus mille annorum, quod ipse et alii nonnulli commenti sunt, de quo dicemus in notis ad cap. 24, lib. uII.



CAPUT XIII.

Sine patris officio uirginali utero procreatus est. Obserua locum aduersus Carpocratitas et Cerinthianos, qui Christum ex semine Ioseph fuisse conceptum blasphemabant. Sic supra cap. 12: Sanctam uirginem, etc. et infr. cap. 5, in pr.

Ut mediam inter Deum et hominem. Id est, inter  diuinam et humanam naturam. Sic infra c. 25: Fuit igitur, inquit, et Deus, et homo inter Deum et hominem medius constitutus, etc. His locis Christus Dominus a Lactantio uocatur medius. At d. cap. 25, mediator dicitur. Differt autem dicere, Christum esse medium, uel esse mediatorem, ut docet S. Bonauent. in III Sentent., dist. 19, quest. 2. Nam medius dicit conuenientiam cum extremis; mediator non tantum conuenientiam, sed etiam officium reconciliationis: ille Grecis est, hic uero , ut ipse Lactantius tradit d. c. 25. Ergo ut ibi scribit S. Bonauentura, Christus dicitur medius inter diuinam et humanam naturam, quia concurrunt in eo due ille nature sicut in una persona, in quantum est una persona in duabus illis, non in diuina tantum, neque in humana tantum, sed in utraque. Dicitur medius alio quoque modo, quia extiterunt in eo proprietates duabus naturis conformes, beatitudo uidelicet simul et mortalitas: in ea cum Deo confertur, in hac cum homine.

 Substantiam gerens. Substantia hic non est , id est natura, ita ut intelligatur Christum Dominum gerere mediam substantiam, id est, naturam quamdam quasi tertiam inter diuinam et humanam, ex eisdem, diuina et humana, confusis simul ac mixtis conflatam et constitutam, ut delirus somniabat Eutyches, in Constantinopolitano et Chalcedonen. concilio sub Leone I, in Hispaliense II, et ab ipsomet Leone, in multis eius epistolis, presertim in 14 ad Synodum Ephesinam, et 17 ad Pulcheriam Augustam condemnatus, disputationibusque refutatus a Gelasio Papa, Damasc. III de Fide Orthod., Betho de Duab. nat., S. Thom. Iu, cont. Gent. cap. 35. Quia non unam, sed duas naturas ita gessisse Christum Dominum confitemur, diuinam scilicet et humanam, ut utreque perfecte, impermixte, atque inconfuse permanserint, et nequaquam altera in alteram sit transmutata; et ideo ex utrisque naturis, et in utrisque naturis Christum consistere profitemur: in utrisque quidem, quia utreque manent; ex  utrisque uero, quia utraque, adunatione manentium, una fit persona Christi, ut concilium ipsum Chalcedonense definit, et fuse docet Beth. in d. lib. de Duab. natur. Neque etiam hic accipitur substantia, pro , id est essentia, uel pro , id est, substantia: sed proprie pro . Nam que dictio Latinis substantia eadem est Grecis . uerumtamen quia proprie, principaliter, et maxime substantie dicuntur prime substantie, id est, secundarum substantiarum indiuidua, que in natura rationali et intellectuali dicuntur supposita, et persone, in hoc proprio accipitur significatu hoc nomen , ut indiuiduum, suppositum, personam significet, quemadmodum docet Bethus ubi supra cap. 3, et S. Thomas in III part. quest. 2, art. 3, ad 2. Ita igitur et substantia. Quare, inquit Lactantius, ut mediam substantiam gerens, id est, ut media persona existens inter Deum et hominem, id est, inter diuinam et humanam  naturam, quippe que ex duabus et in duabus naturis consistit modo, quo diximus, nostram hanc fragilem imbecillemque naturam, quasi manu ad immortalitatem posset educere.

Ex utroque genere permixtum, etc. Questio fuit olim diu agitata, utrum terminus unionis uerbi increati ad humanitatem esset persona simplex, uel composita; et multi Theologi ueteres id non ausi sunt affirmare, ut nouimus ex Magist. sentent. in 3, distinct. 2, S. Thom. quest. 2, artic. 3; Bonau. art. 1, quest. 2; Scot. quest. 3; Durand. quest. 3; Richard. art. 2, quest. 2; Gabriel. quest. 1, art. 3; Marsil. quest. 6, art. 3, dub. 3, Almain., quest. 1, conclus. 2, Alens. III part., quest. 6, memb. 2, art. 5, Caietano in III par. quest. 2, art. 4, et in I par., quest. 3, art. 8. Aiebant enim compositionem absolute dictam in suo formali conceptu dicere imperfectionem in utroque componente, et ideo repugnare diuino uerbo. Sed facile respondetur id uerum esse in aliis compositionibus, in quibus componentia ex  sua natura instituta sunt, et ordinata ad componendum; in illis enim componentia perficiunt se inuicem, et compositum est perfectius singulis componentibus, et ideo talis modus compositionis dicit imperfectionem. At uero in hac admirabili compositione, uerbum non est natura sua ad hanc, uel ad ullam aliam compositionem ordinatum, quamuis ex gratia sese accommodet ad componendum hunc hominem, in quo non ipsum perficitur, sed humanitas. Nec quicquam sue demitur perfectioni, quia non mutatur nec aliquid sue perfectionis amittit; et propterea hoc compositum simpliciter, seu intensiue, non est perfectius altero componentium, scilicet uerbo; quia illud est simpliciter infinitum, in se continens eminenter quicquid perfectionis est in humanitate: extensiue autem includit formaliter aliquam perfectionem, quam non includit solum uerbum. Ac denique quamuis esse uerbi secundum se non resultet ex uerbo et humanitate, tamen esse huius hominis, ut sic ex unione  utriusque resultat; nec aliud quidquam est de ratione compositionis aut compositi formaliter loquendo, quam ut sit uere unum ex plurium rerum reali unione resultans. Et hec ratio formalis compositionis non dicit imperfectionem in utroque componerte aut ad summum in altero: reliqua uero, que imperfectionem important, accidentalia sunt ad rationem compositionis ut sic. Ergo quia, ut dictum est, Christus est unum quoddam ex diuersis rebus , et ideo negare cogimur, huius unionis terminum simplicem esse, et consequenter compositum affirmare; sunt enim hec duo plane contradictoria. Et confirmatur etiam, quia magis compositus est Christus, ut hic homo, quam sola humanitas; Christus enim intrinsece includit humanitatem, et aliquid aliud. Idcirco recentiores omnes theologi docent, absolute et simpliciter dicendum esse, terminum unionis uerbi increati ad humanitatem esse personam compositam, eamque unionem esse ueram et propriam compositionem;  S. Thom. in III par. quest. 2, art. 4, et est conclusio definita in u synod. Action. uIII, Can. 4 et 7, et in uI synod. Action. Iu, epist. 1, Agathon. Action XI, epist. Sophron., Action XIII, Canon 6, et in concilio Lateranen. sub Martin. III, consultat. u, Canon 17, condemnat eos, qui que 4 ubi confirmantur Canones Synodi, et consulta de Christo in illis conciliis sunt definita, negant proprie et secundum ueritatem dicta esse; et ibidem Canon. 6, definit proprie, et secundum ueritatem in duabus et ex duabus naturis subsistere: illa uero particula, ex, procul dubio compositionem designat. Hoc et sancti Patres fatentur; Dionys. cap. 1, de Diuin. nomin. et cap. 3, de Eccles. Hierarch., par. II., Damascen. lib. III, c. 3 et seqq., Greg. Homil. 38, in Euang., Athanas. initio Oration. Quod unus sit Christus, Petrus Diacon. de Incarnat. et Grat.: A Sanctis, inquit, Patribus adunatione diuinitatis et humanitatis Christus Dominus  compositus predicatur; idque definitum dicit in quodam concilio Antiochen. contra Paulum Samosatenum. Ut igitur hanc compositionem et huius unionis ueritatem explicarent, usi quoque sunt Patres aliis nominibus, scilicet mixtionis, uel commixtionis, ut hoc loco Lactantius, et Euseb. Emis. in Homil. super illud Ioan. III: Amen, amen dico uobis, non est seruus maior, etc. Gregorius Nazianz. compositionem hanc uocat nouam mixturam, et admirandam temperationem in Orat. 42, Tertullian. de Carn. Christ. et Apologet. cap. 21, dicit in Christo esse hominem mixtum Deo; et ita fere Hilar. lib. II, de Trinitat. cap. 13. Item usi sunt nomine adunationis, copulationis, ex duobus coniunctionis; ut Chrysost. Homil. 10, in Ioann., Iustin. lib. de uer. Fid. expos. ad fin., Cyrill. epist. ad Nestor. Item nomine concretionis, ut Cypr. lib. II, aduers. Iude. c. 10: Homo, inquit, et Deus Christus, ex utroque genere concretus. Locutiones tamen, que mixtionem dicunt, non sunt proprie accipiende, quia cum utraque natura  in se perfecta inconfusaque permanserit, ut contra Eutychen fuit constitutum, ibi proprie mixtio, uel mixtura esse non potuit: sed usurpate sunt a sanctis Patribus, ad insinuandam duntaxat huiusce compositionis ueritatem. Nos autem ab eis omnino temperare debemus, nec Patres, ut ait S. Aug. Iu de Doctr. Christ. cap. 3, in uerbis omnibus imitari, quia pares eis gratias non habemus.

Fatigata est Aegyptus. Ita est Cyprianus II Testimon. cap. 6, secutus Septuaginta, , pro eo, quod est in uulgata iuxta Hebraicam litteram, labor Aegypti.

Et Saba uiri alti. Ita prorsus scribendum, ut Saba coniungatur cum uiri alti, nullo interiecto puncto, sicut mendose in omnibus Lactantii exemplaribus; ita enim intelligitur, uiros altos Saba transgressuros esse etc., iuxta lectionem omnium Bibliorum Hebr., Grec., Latinor., Tertull. adu. Prax., Cypriani ubi supra, et aliorum Patrum. Pro eo quod hic habet Lactantius  Saba, Septuaginta, uulgata, Tertull. et Cypr. habent, Sabaim: sed nichil refert, quia utroque nomine Sabei intelliguntur, illi scilicet, qui a Saba filio Chus, de quo X Genes. descenderunt, eamque partem Felicis Arabie incoluerunt, que ad Mare rubrum, siue Arabicum appellatum uergit; hic enim in Hebreo habetur . . . Alii Sabei sunt descendentes a Saba filio Regma, de quo eod. c. Genes. illius accole partis Arabie Felicis, que magis uergit ad sinum Persicum. Unde Plin. lib. uI, cap. 28, dixit, Sabeos ad utraque maria porrectis gentibus habitare; intelligitur enim de mari Arabico, siue rubro, ac de Persico, et de utraque gente Sabeorum, tum eorum qui a Saba filio Chus, tum etiam eorum qui a filio Regma duxerunt originem. Quanquam profani scriptores hanc nobis e Sacris litteris cognitam distinctionem ignotam habuerint: sed utrosque tanquam unam gentem descripserint; et tam Greci, quam Latini, utrumque Saba, et ab ipsis denominatos Sabeos, nullo appellationis discrimine nominarint,  quod et Perer. notat ad Genes. ubi supra. uerum Hebrei ita utriusque nomen discriminant, ut Saba filium Chus prima littera scribant per [Figure: [Hebrew text] 5Kb] Samech, quod est s tenue, et exile: filium autem Regma prima littera designent per [Figure: [Hebrew text] 5Kb] scin, quod est s crassum. uid. Isidor. lib. IX, Orig. cap. 2, sub num. 30. Unde ille recte Seua, et ab eo Seuei, hic autem potius Sceua, et ab eo Sceuei uiderentur dicendi. Utriusque populi meminit Psalmus LXXI, ubi quod in Hebreo est, Reges Sceua, et Seua, in uulg. et apud Septuaginta legitur, Reges Arabum et Saba dona adducent, etc. uidelicet S. Hieron. et Septuaginta, pro Sceua, uertentes Arabum, designare uoluerunt progeniem a Saba filio Regma descendentem, Arabieque Persici sinus imperitantem.

Et post te ambulabunt uincti compedibus, et adorabunt, etc. Septuaginta, Et post te sequentur uincti manicis, et transibunt ad te, et adorabunt te. Sed cum  Lactantio omittente illa, et transibunt ad te, consentit uulg. Cyprianus II Test. cap. 6, Cyrill., Euseb. Demonstrat u.

Et te precabuntur. Ita uul., sed Cyprianus, et ipsemet Lactantius inf. cap. 29: Et in te precabuntur, cui lectioni consentiunt Septuag. .

Hieremias. Locus hic non in Hieremia reperitur, sed in Baruch. cap. III, qui et a S. Augustino sub nomine Hieremie citatur lib. XuIII Ciuit., cap. 32, Cypr. II Testim. cap. 6, Chrysost. Homil. de Trinit., Cassiodoro in Psalm. LXXXI. Nam cum Baruch esset Hieremie scriba, et discipulus, quamplurimi ueterum citare solent testimonia libri Baruch sub nomine Hieremie, presertim Clemens Alexand. pr. Pedagog. cap. 10, Hilar. Iu, de Trinit., Basil. Iu, contra Eunom., Ambros. pr. de Penit. cap. 8, et pr. Hexemeron cap. 14, alii.

Et non deputabitur alius absque illo, qui inuenit omnem uiam prudentie. Septuag. et non estimabitur alius ad eum, adinuenit omnem uiam scientie. uulg.  et non estimabitur alius aduersus eum, hic adinuenit omnem uiam discipline. Sed Cyprianus prorsus ut Lactantius totum hunc locum refert.

Thronus tuus. Ita Grece est apud Paul. ad Hebreos I: et ita legit Aquil., Symmach., Tertull., Cyprian. Qua de re uid. Euseb. super hunc locum, Hieronymum ad Principiam, Chrysostomum.

uirga equitatis. Ita et Cyprianus, pro eo, quod in uulg. et apud Septuag. habetur, uirga directionis.

Et odio habuisti iniustitiam. Sept., uulg., Tertull., Cyprian. iniquitatem: Aquila uero, teste Eusebio, , impietatem.

Oleo exultationis. Ita Septuaginta, et ita quoque Cyprian., S. August., Hieron. pro eo quod uulgata, Tertull., Aquila legunt, , oleo letitie; al. , oleo nitoris, et splendoris, sicut Symmach.; que lectio prope abest ab Hebreo sason, id est, uenustatis, glorie, ornamenti.

Et homo est; et quis cognouit eum? Sic Septuaginta totum hunc locum, nisi quia ibi, ut in uulg.  pro. cognouit, legitur cognoscet, ut etiam eumdem locum referunt Tertull. et Cypr. adu. Iude. et Epiphan. I cont. Ebionit. Qui quidem locus cum paulo aliter habeatur in uulgata, uidelicet, prauum est cor omnium, et inscrutabile: quis cognoscet illud? Putauerunt aliqui, hodie apud Hierem. non extare.

Et mittet eis Deus hominem, etc. Septuag. Et mittet eis hominem, qui saluabit eos, iudicans saluabit eos. uulgata, Et mittet eis Saluatorem et propugnatorem, qui liberet eos.

Et exsurget homo. Ita et Cyprianus iuxta Septuaginta: sed Symmach. pro homo, maluit, ut uulgata, , sceptrum, uel uirga.

Non intellexerunt in operibus Domini. Sic habet cod. B. et Cyprianus aduersus Iude. lib. I, cap. 3, et Septuag. At in Florent., Aldin., Plantinian. editione legitur, ut in uulgata, non intellexerunt opera Domini.

Et qui exsurget. Ita Cyprianus I Testimon. cap. 21,  et Pauli Interpres ad Hebreos cap. Xu; Septuaginta, , et qui consurgit.

In eum gentes sperabunt. Ita Interpres Paul. ubi supra, et Cyprianus in mss. e quibus Pamel. pro in illo, contra impressiones uulgatas cudendum curauit in illum. Septuaginta iuxta Romanam recentem editionem habent, , in ipso, quamuis Pamel. grece legerit, .

Et erit requies eorum in honore. Suspicor Lactantii Biblia in dictione, eorum, mendum habuisse; nam prophetia illa de Christo dicitur, et Septuaginta ac Cyprianus habent, et erit requies eius honor. uulg. et erit sepulcrum eius gloriosum.

Spiritus scientie et pietatis. Ita legendum, ut in B. T. P. et Plantin edit., non ut in Florentina et Aldina, Spiritus pietatis; nam illa scientie et, sunt apud prophetam ipsum, et Cyprianum.

Et implebit eum spiritus timoris Domini. Concordat  hec lectio Lactantii cum uulgata ac Cypr. II Testimon. c. 11, quanquam Septuaginta ita distinguunt, ut post, eum, ducatur uirgula, Spiritus scientie et pietatis replebit eum, spiritus timoris Domini.

Et parabo regnum eius. Ita legitur in B. T. P. Septuag., uulg., Cypr. aduers. Iude. lib. I, cap. 15, et lib. II, cap. 11, pro eo quod est hic in impressis, et parabo semen eius.

Et ciuitatem, quam de suo nomine Hierosolyma nuncupauit. Non eam Salomon condidit, ut falso tradit Lactantius hic et infra cap. 13. Quomodo enim Scriptura Sacra toties de ea mentionem faceret, dum de temporibus Iosue, Iudicum, Regum sermonem habet, que sane multo antea fuerunt, quam Salomon nasceretur? Iosu. cap. X, XII, Xu, XuIII; Iudic. I et XIX. Reg. lib. I, cap. XuIII, lib. II, cap. u, uIII, IX, X et alibi. Condita uero creditur a Melchisedech rege circa annum a mundi origine bis millesimum et uigesimum tertium tempore Abraham, et Hebraice Salem, Grece Solima dicta; atque ab eo quinquaginta annis  possessa uidetur, quam deinde Iebusei a Iebuseo filio Chanaam prognati occupauerunt, a quibus Iebus et Iebuseum aliquandiu est appellata, quo tempore Iosue illius regem occidit. Tenuerunt autem eam Iebusei annos octingentos et uiginti quatuor; tantumque urbis firmitati fidebant, ut Dauide rege ipsam oppugnaturo, per contemptum cecos, claudos ac mutilos in menibus collocarent, iactantes hosce ad propellendum hostem sufficere. Sed cum expulsis Iebuseis Dauid urbe potitus esset, eam instaurans, et arce muniens, totius Iudee Metropolim fecit; ac deinde Ierusalem, quasi Iebus Salem, littera b in r euphonie gratia mutata, Grece autem inflexo uocabulo, Hierosolyma est appellata. Eupolemus tamen apud Euseb. lib. IX. Preparat. a templo quod Salomon in ea magnificentissimum extruxit, Hierosolymam, quasi nuncupatam putat; enim Grecis templum est, eo quia sit sacrum. Lactantius uero cum et ipse putarit eam Urbem a Salomone denominatam,  ea denominatione deceptus, falso credidit a Salomone conditam. Strabo a Moyse edificatam scribit lib. XuI. Sed preter notata loca uidendi sunt Iosephus uII Antiquit., cap. 3, et lib. uII, de Bello Iudaic. cap. 18, et Hegesippus. Item Hieronym. de locis Hebraicis ad Dardan. et ad Damasc. Suidas in Melchisedech.

Qui illam edificauerunt. uulgata, qui edificant eam. Septuaginta edificantes.

In uanum uigilauit. Ita et Septuag. et eodem modo iste locus citatur aliquoties a S. Hieronymo, et a Cassiano lib. XII, cap. 9. uulg.: frustra uigilat.

Custodiuit. Septuag. et uulg. Custodit.



CAPUT XIu.

Idem necesse est habeat in eo sacerdotium sempiternum. Eadem disserit Cyprianus aduersus Iudeos lib. I, c. 16. Et de sacerdotio Christi uidendus S. Thom. III p., quest. 22.

 Qui omnia, que sunt in corde meo, faciat. Septuag. qui omnia, que in corde meo, et qui in anima faciet. Cyprianus cum Lactantio concordat, nisi quia, pro faciat, habet faciet, cum Septuag. et uulg.

Et transibit in conspectu meo. Septuag. Et transibit coram Christo meo; et concordat cum uulgat. et Hebre. et ita hunc locum profert S. August. In aliis uersionibus est, , Christis meis; et Cyprianus I Testimon. cap. 17: In conspectu Christorum meorum.

Et ostendit mihi Dominus Deus Iesum, etc. Deus non legitur in uulg. nec apud Septuag. nec apud Cyprian. II Testimonior. cap. 13.

Ut aduersaretur ei. Ita Septuag. et uulg.; at cod. B. habet, ut contradiceret ei.

Imperet tibi Dominus in te. Septuag. et uulg. increpet Dominus in te.

Et ecce titio eiectus ab igne. Septuag. Nonne ecce  hoc ut turris est erutus de igne: in Bibl. Compluten. et apud Theodor. et S. Hieron. Numquid non iste torris est, etc. ut in uulgata.

Auferte uestimenta sordida ab eo. Post hec uerba, apud Septuaginta et Cyprianum subduntur illa: et dixit ad eum: Ecce abstuli iniquitates tuas; et in uulg. Ecce abstuli iniquitatem tuam, que forte omisit Lactantius compendii causa, ut et alia paucula.

Et induite eum. Sic Septuaginta, Tertull, Cypr., sed uulg. sermonem continuat cum Iesu, et indui se.

Tunica talari. poderem, quod est apud Septuag. Tertull. et Cyprian. Lactantius interpretatus est, tunicam talarem, cui adstipulatur S. Hieronymus.

Et dabo tibi, qui conuersentur in medio horum circumstantium. Ita legitur apud Septuaginta: sed uulgata parum uariat; ibi enim: Et dabo tibi ambulantes de his, qui nunc assistunt: illa uero sunt omissa, que ante uerba hec posita sunt in utrisque Bibliis, , et si custodieris atrium meum.

 Prope quingenti anni numerantur. Ita scriptum est in B. T. P. nouem uaticanis et Plantiniana. At Aldine, Florentine et aliis nonnullis editionibus desit prope. Porro Zacarias prophetabat anno secundo Darii Iu, Persarum regis, ut habetur Zacarie I et Esdr. I cap. u, ab Euseb. in Chron. sub Olympiad. 64, et Hieronym. in prolog. Commentar. ad Zachar. a quo tempore, usque ad annum quintum decimum Tiberii Cesaris, Eusebius computat annos quingentos quinquaginta octo in Chronic. sub Olympiad. 202.

Darii. Quarti Persarum regis, ut dictum est, qui ab Euseb. statuitur sub Olymp. 64.

Et Alexandri. Hic Alexander non est ille Magnus uocatus, Philippi filius, Macedonum Rex uigesimus tertius, qui ab Eusebio ponitur sub Olympiade centesima undecima: sed Alexander decimus Macedonum rex, qui ab eodem Euseb. sub Olympiad. 69 censetur.

Qui fuerunt non multo priusquam Tarquinius Superbus  exactus est. Darium non post, sed ante exactum Tarquinium fuisse constat; quippe qui in Persas imperium susceperit Olymp. sexagesima quarta secundum Euseb. Tarquinius exactus est Olympiad. sexagesima septima.

Filium suum legauit ad homines. Multi mss. et excusi habent, Filium suum principem angelorum legauit ad homines: quos si quis sequi malit, et ea retinere, principem Angelorum, non magnopere repugnabo, cum hic intelligam in ea dictione, angelorum, non naturam aliquam, sed munus et officium designari; perinde enim est ac si dixisset, primum legatorum, siue nuntiorum. Nam angelus grece, latine est nuntius, quo nomine etiam in Sacris Litteris, nedum a Lactantio et Cypriano II Testim. c. 5 et aliis, Christus appellatus est angelus: Esai. IX apud Septuaginta, magni consilii angelus; et ita locum illum effert Cyprianus sermone de nat. Christi; Lactantius supra cap. 12, latinam ipsam maluit uocem, magni consilii nuntius; Malach. III: Angelus Testamenti; et  Ioan. Apocalyp. XX: uidi angelum descendentem de celo, etc. quem locum de Christo Domino plerique interpretantur. Iure quidem Christus dicitur princeps nuntiorum, seu legatorum , cum maximam omnium ad homines legationem obierit, ut diximus supra cap. 8. uel dixit principem, id est, caput angelorum, iuxta illud Apostoli ad Coloss. II: Qui est caput omnis principatus et potestatis, etc. Est autem eadem ratio et de angelis omnium aliorum ordinum, ut docet S. Thomas III. p., quest. 8, art. 4. Ego codicis B. cui ob miram eius uetustatem plurimum tribuo, et Plantiniane editionis lectionem secutus sum.



CAPUT Xu.

Cum primum cepit adolescere, tinctus est a Ioanne propheta in Iordane, etc. Circiter triginta annorum  erat, cum baptizatus est IESUS, Luce III, siue locum illum exponamus, ut duobus mensibus minor esset annorum triginta, ut Epiph. heres. 51, Iansen. in Concord. siue ut esset in ipsomet trigesimo etatis anno, ut Tertullianus African. apud Hieron. in Daniel. cap. IX, Magister histor. Scholastic. in hist. Euang. cap. 33, qui trigesimum annum ita ab eo inceptum tradit, ut tresdecim tantum dies eiusdem anni peregisset: que fuit multorum quoque Sanctorum Patrum sententia: Irenei adu. Heres. lib. II, c. 10, Greg. Nazianz. Hom. in S. Laurent., Theophilact. et Euthymii in III Luce, et deinde recentiorum, Carthusiani, Caietani in idem cap. 3, et aliorum: siue denique ut iam expleuisset trigesimum, et trigesimum primum inchoasset, ut Ignatius Martyr ad Trallian., Chrysost. Homil. 10 in Matth., Euthym. in eumdem Matth. cap. 3. Quibus quidem temporibus nemo, ut puto, initium fecerit adolescentie.

Purifici roris perfusione. Ita legendum est ex B. T. P. et Florentina editione; non, purificati, etc. ut  in Aldina et Plantiniana. Et ex hoc loco fortasse intelligitur, in primitiua Ecclesia morem baptizandi fuisse, non baptizandos immergendo, uel desuper aquam effundendo, sed tantummodo baptizandos aspergendo, quod propter baptizandorum multitudinem, que sepe simul conueniebat, eo tempore contigisse putandum est. Ceterum cum in immersione expressius representetur figura sepulture Christi, modus baptizandi per immersionem, uel effusionem, quo utitur hodie Ecclesia, est laudabilior, ut asserit S. Thom. in III p. quest. 66, art. 7.

Filius meus es tu, etc. Paulo aliter reperitur hic locus apud Matth. III, Marc. I, Luc. III.

Confortamini manus resolute, etc. Paululum uariat lectio et distinctio huius loci apud Septuag., in uulg., apud Tertullian. Iu, aduersus Marcion. et Cyprian. II Testim. cap. 7. uid. Francisci Luce Burg. Annotationes in Bibl.

Mutorum. Ita est in uulgata et Cypriano, pro eo  quod apud Septuag. , difficulter loquentium, siue balborum.

Et riuus in terra sitienti. Sic quoque Cyprianus aduersus Iude. cap. 7, transtulit illa, . Sept. et uallis in terra sitienti. uulg. et torrentes in solitudine.

. In cod. Sibyll. .

Ascendit in montem quemdam desertum, ut ibi adoraret. Ubi cum triduo moraretur, et fame, etc. Duorum miraculorum de satiata a Domino multitudine uidetur Lactantius historias confudisse. Nam primum quidem contigit, quando a Nazareth secedens nauicula transfretauit in desertum, et secute eum sunt turbe terrestri itinere, de quo Matth. XIu, Luc. IX, Marc. uI, Ioan. uI. Ibi uero non secesserat iehsu in montem ante patratum miraculum, neque triduo morate fuerant turbe; sed quinque panes, et duo pisces multiplicati quidem fuerunt, multitudo per quinquagenos distributa, quinque hominum millia saturata, residuorum  fragminum duodecim cophini impleti. Alterum contigit miraculum, quando secedens e Tyro et Sydone uenit secus mare Galilee, et ascendens in montem sedebat ibi, et secute sunt eum turbe multe quarum misertus est IESUS, quia triduo iam morabantur ieiune, ut apud Matth. cap. Xu, Marc. uIII. Sed ibi septem panes erant, et pauci pisciculi, hominum ad quatuor millia, residuorum fragmentorum sporte septem. Et de utroque miraculo dicitur Matth. cap. XuI.

. In Cod. Sibyllino hi uersus aliquantum uariant.

. Sic errorem Aldine editionis, que habet , correctum oportuit ex Florent. et Plantinian. editione, et ex ipso cod. Sibyll.

, etc. Etiam hi aliquantulum ibi uariant.



CAPUT XuI.


Et alieni beneficii bona non tantum suspiciunt, etc. Meursius 5 Critici. Arnob. cap. 10, coniicit legendum potius. Et alieni beneficii dona non tantum suspiciunt, etc.

Et exprobrat nobis peccata legis. Hic uero pretermissa sunt illa, que ante uerba hec in utrisque Bibliis, et apud Cyprianum leguntur, et contrarius est operibus nostris.

Gloriatur patrem se habere Deum. Ita quidem melius, sicut uulgata et Cyprianus iuxta castigatas editiones II Testimonior, c. 14; Lucif. pro S. Athanas., August., de Ciuit., lib. XuII, c. 20, quam apud Septuag., gloriatur patrem Deum.

Stultitia ipsorum. Septuag., uulg., Cypr., malitia ipsorum. Nam grece est, .

Mille ac decem anni fuerunt. Ego apud Eusebium in Chronic. sub Olympiad. 202, a Salomone usque ad Christi Domini obitum fluxisse comperio annos  mille et sexaginta.

Extollatur luna. In Ps. latini codices omnes, auferatur luna.

Annuntiauimus coram ipso sicut pueri. Ita prorsus Cypr. II, adu. Iude, c. 13, Septuag., teste S. Hieron., annuntiauimus quasi paruulum in conspectu eius; et ita reperitur etiam apud ipsum S. Hieronymum in Comm. Tertull. adu. Iudeos, et II contra Marcion., annuntiauimus de illo sicut paruulus. uulgata uero multo aliter.

Homo in plaga positus, etc. In hoc loco Esaie enuntiando Lactantius aliqua mutat, aliqua mutilat. Septuag. Homo in plaga positus, et sciens ferre infirmitatem; quia auersa est facies eius, despecta et non reputata, etc. Cyprianus: Homo in plaga positus, et sciens ferre imbecillitatem, quia auersa est facies eius, inhonoratus est et non computatus. Reliqua conferat lector.



CAPUT XuII.

Quod legem Dei solueret; cum hoc ille non suo iudicio,  etc. Soluendi uocabulo usus est, pro eo quod est antiquare, uel euacuare, quibus uocibus usus est Paulus ad Hebreos uIII, ad Ephes. II, ducta translatione a funiculorum nexibus, qui statim atque soluti sunt, uim amisere. Christus Dominus proprium uocabulum adimplendi maluit Matt. u, quia quando legi abrogatur, que non erat perpetua, sed ad tempus prefinitum posita, post illud tempus non proprie soluta, aut sublata dicitur, sed finita et completa. Sic ibi Saluator, quia lex uetus non erat in perpetuum posita, sed quousque ueniret plenitudo temporis, dixit se uenisse, eam non soluere, quasi perpetua esset, sed adimplere et perficere ueritates, quarum umbras gerebat. Quod idem significat quoque Lactantius, dum ait, quod id faciebat secundum predicta prophetarum; et infra, c. 20, fatetur Nouum Testamentum fuisse ueteris adimpletionem.

Et deliget ualidas nationes, etc. Grece autem apud Septuag. tam in Michea, quam in Esaia legitur , quod uulgate interpres, et alii transtulerunt,  arguet, ut in Esaia, uel, ut in Michea, corripiet; id enim significat uerbum . Sed et Cyprianus, l. II, adu. Iude., c. 18, ex Esaia refert, redarguet, et auctor libelli aduersus Iudeos in opera eiusdem Cypriani, corripiet. uerum quoniam hic Aldina editio Lactantii, plantiniana et plereque alie habent, deliget, suspicor codicem Grecum Bibliorum Lactantii in Michea mendum habuisse, et pro , exhibuisse , quod est, deliget. Ceterum cur apud eumdem Cyprian. I, adu. Iude., c. 10, Micheam quoque referentem legatur, deteget, uel hic apud Lactantium in Florentina editione, diriget, nullam rationem inire possum; et puto fuisse operarum erratum: sed germanum Cypriani et Lactantii textum habuisse, deliget, et ita eos scripsisse, licet perperam, scilicet Greci codicis in Michea fortasse, ut dixi, errore falsos.

Oreb. Dicitur etiam Choreb, et forte melius.  Nam apud Hebreos prima littera huius nominis est [Figure: [Hebrew Text] 2Kb] apud grecos Iugum est montis Sinai, atque inde uno nomine mons Dei appellatur; et scriptum est, legem datam in Sinai, ut Exodum XIX et XXXIu. Leuitic. XXuI, et in Oreb., ut Deuter. IX, Malach. Iu. Legimus aliquos scripsisse, Orientalem istius montis partem dici Sinai, Occidentalem Oreb: Hieronym. de hoc Hebraic. et de 42 mansion. Ortel. et alii recentiorum nonnulli putant, eumdem montem nunc Sina, nunc Oreb uocari. Receptior tamen sententia est, montes illos inter se distinctos esse, sed radicitus coherere: esse etiam Oreb multo inferiorem altitudine Sinai.

, etc. Mutilus uersus, qui ex cod. Sibyllino restituitur; ibi enim, , etc.

Esaias ita prophetauit. Erratum memorie; posuit enim Esaiam, pro Hieremia, qui hoc habet cap. Iu.

Renouate. Florent., reuocate. Sed nostram lectionem exhibent mss. et editi Ald., Plantin. et Biblia, tam uulg.  quam Septuag., Tertull. et Cypr. adu. Iudeos.

Nouitatem. Ita Cypr. I Testimon., c. 8, et Tertull. adu. Iudeos, qui tamen I adu. Marcion. habet, nouamen nouum, pro eo quod apud Septuag. leg. num. plurali , noualia: Hebraice uero, Chaldaice, et in uulg. singulari num. nouale.

Circumcidite preputium cordis uestri. Ita Cyprian. I adu. Iudeos: sed Tertull., circumcidimini preputium, uel preputia cordis uestri, ut in Hebreo, Chaldeo et Latino iuxta uulgatam editionem, pro eo quod nunc apud Septuag. legitur, , duritiam cordis uestri.

Et exurat. Hec non habentur in plerisque, que nos adiecimus ex B., nam ita prorsus Cyprianus; et apud prophetam in Septuag. et uulg. legitur, et succendetur, uel et succendatur.

In nouissimis diebus. Hec non habent Sept., nec uulg., sed Cyprianus.

Circumcidet Dominus. Concordat cum uulg. et Cyprian.;  August. uero quest. 53, cum Sept., circumpurgabit. Sed hic desunt illa, et cor seminis sui, que in utrisque Bibliis habentur, et apud Cyprianum.

Cultellos petrinos nimis acutos. Concordat cum Septuag. Cypr. et Theodoret. In mss. petrinos de petra acuta. S. Augustinus quest. 6: Fac tibi ipsi cultros de petra acutos; uel sicut habet grecus, de petra acuta.

Non enim propheta sic ait, et dixit Dominus ad me. Mendum habent omnia exemplaria, in quibus pro Dominus, legitur iehsu. Nam textus ipse Scripture Sacre sic habet, ut nos excudendum curauimus; et sic recte eum protulit ipsemet Firmianus paulo supra, ad quem locum ista referuntur.

Auses. Ita iuxta Septuag. Numeror., c. XIII nomen hoc efferunt Tertullianus adu. Iude. et S. Aug., lib. XuI, contra Faust., c. 19, . uulg. habet ex Hebreo, Osée.



CAPUT XuIII.

Quod ita fieri oporteat in omni persecutione. Obserua  antiquissimi patris testimonium de fuga licite tempore persecutionis arripienda contra Marcionitas et Montanistas, quos refellit Clemens Alexandr. XL Strom., Origenes super Ioan., c. 31, Cyprian. in ep. ad Thibaritanos de Exhortatione Martyrii, et lib. de Laps., Nazianz. in Orat. in laudem Cesarii, et in Orat. in Laud. Basil., Athanas. in Apolog. de fuga sua, et S. August. in epist. ad Honorat.

Legatus Syriam regebat. Legati nomen accipit, ut commune omnibus, qui quouis officio publice mitterentur; ita enim idem nomen et uarro interpretatur u, de Lingua latina; sed proprie sumptum peculiare nomen erat magistratus et officii. Procuratorem alii Pilatum nominant, ut Luc. Euangel., c. III, et Tacit. Xu Annal.; alii Syrie Presidem, ut Ignatius martyr in epistola ad Trallianos.

Annis 46. Hunc numerum retinui probatum 12 codicibus uatic. P. et editionibus Florentina, Ald.  Plantin. ceteris, et exhibitum ab ipso Euang. Ioan. c. III, licet B. et T. habeant, annis 40.

Nihil in eo damnatione dignum uideri. Hec erat antiqua iudicandi formula. Senec. I Natural. quest., c. 16: Et tamen non pronuntiauit iure cesum uideri. Plin., l. XIu, c. 13: Iudex pronuntiauit mulierem uideri plus uini bibisse, quam ualetudinis causa. Eadem quoque in decretis senatus non raro utebantur. Sallust. Consulente Cicerone, frequens senatus decreuit Tarquinii iudicium falsum uideri. Cornific., l. I: Senatus decreuit, si eam legem ad populum ferat, aduersus rempublicam uideri eum facere. In legibus etiam, et plebiscitis. Liuius, l. XXu: Plebs sciuit, uideri eum in exilio esse. Alia exempla ex ueterum prudentum responsis, et aliis auctoribus promit Cuiac., lib. III Obseru., c. 26.

Nec tamen ipse sententiam protulit, etc. Quin immo constat, a Pilato fuisse aduersus Christum damnationis sententiam dictam ex Ioann. et Luca, quorum ille, c. XIX, pro tribunali sedisse Pilatum ait, quod  non nisi iudicium exercentis est; hic uero, c. XXIII, super eo, uel de eo iudicasse; hoc enim sonat . Petrus etiam apostolus ep. I, c. II, de Iesu loquens, ait: Tradebat autem iudicanti se iniuste, scilicet Pilato. Id et S. Ignatius tradit expresse in ep. ad Trallian., S. Aug. in ps. LXIII, et Leo papa, serm. 1 et 8, de Passion. Domin.

Coloris punicei ueste. Chlamys fuit illa uestis, ut apud Matth., c. XXuII: , que paludamentum a Romanis uocabatur; et ea reges, imperatores, milites super armis induebantur. Rubri fuit coloris. Unde Martial, l. XIu.

Roma magis fuscis uestitur, Gallia rufis,
   Et placet hic pueris, militibusque color.
Fallebantur enim milites, neque exterrebantur, si ex uulneribus sanguis deflueret. Illum igitur rubrum colorem nunc coccino designarunt, ut Mattheus euangelista; nunc purpureo, ut Marcus Xu, Ioann.  XIX, nunc puniceo, ut hoc loco Lactantius. Nam hi colores omnes rubrum aliquo modo referunt, uel eum augentes, uel remittentes, uel mixta quadam specie temperantes. Coccum quidem rubere norunt omnes ex Plin. lib. IX, cap. 41, qui et lib. XXII, cap. 2, imperatoriis paludamentis dicatum scribit. Sed et Plutarch. in Fabio, signum prelii futuri Romanis imperatoribus tradit fuisse tunicam coccinam extensam super pretorium. Purpuram autem Plin. lib. IX, cap. 8, prestantissimam esse scribit, que sanguinis concreti colorem exhibet: unde et Homero purpureus dicitur sanguis. De puniceo uero colore, qui et Pheniceus dicitur , hec profero ex Frontone apud eumdem Gell. lib. II, cap. 26, cum Phauorino philosopho de coloribus disputante. Non enim, inquit, hec sunt sola uocabula rufum colorem demonstrantia, que tu modo dixisti, rufus et ruber: sed alia quoque habemus  plura, quam que dicta abs te Greca sunt. Fuluus enim, et flauus, et rubidus, et Pheniceus, et rutilus, et luteus, et spadix appellationes sunt rufi coloris, aut acuentes eum, quasi incendentes, aut cum colore uiridi miscentes, aut nigro infuscantes, aut uirenti sensim albo illuminantes. Nam Pheniceus, quem tu Grece dixisti, noster est; et rutilus, et spadix phenicei , qui factus Grece, noster est, exuberantiam, splendoremque significat ruboris, quales sunt fructus palme arboris non admodum sole incocti: unde Spadicis et Phenicei nomen est. Spadica enim Dorici uocant auulsum e palma termitem cum fructu, etc. Ergo et hunc colorem sanguini attribuit Ouid. XIII Metam., et Statius I Achilleid. unde et eum quoque futuri prelii signum fuisse, et paratos in pugnam milites induere solitos tradit Plutarch. in Instit. Lacon., in Paul. Aemil. et in Marcel. Alii uero non a palma, ut dictum est, sed potius a Punici mali corio  eum colorem nomen traxisse pronuntiant: alii , quia scilicet id uirgultum  dictum est a Theophrasto. De una igitur atque eadem Christi chlamyde hi tres colores dicti sunt: non quia iidem sint; nam proprie accepti diuersi sunt, ut contra Parrhasium, Guarinum, et alios disputat Brodeus I Miscellan. cap. 8, Bayf. de re uestiar., cap. 3, sed quia omnes aliquo modo, ut dictum est, eumdem colorem, id est rubrum exhibent, pro uno et eodem colore ab euangelistis et Lactantio exprimi potuerunt. Que paucula disserere uolui, ut Lactantium cum euangelistis, atque ipsos inter sese euangelistas concordes esse ostenderem, quorum loca in speciem pugnantia quibusdam doctis uiris, presertim Lazaro Bayfio ubi supra, nonnichil negotii attulerunt.

Gauianam crucem. Florentina editio habet Gabianam, quod mendum annotauit Andreas Patritius initio Scholiorum ad fragmenta Orationum Ciceronis.  Respicere enim locus debet ad uerris factum crudele, qui P. Gauium, non Gabinium, cruci affixerat; de quo in Orat. 7, in uerr.

Ignorauerunt. Ita et S. Augustinus, pro eo, quod in uulg. et apud Septuag. habetur, ignoraui; Symmach. ignorabam.

, etc. Coniunxit hec carmina Lactantius, que in cod. Sibyll. Serm. 8, a se inuicem dissita atque disiecta sunt. Nam ibi prius leguntur illa, , etc. deinde nonnullis interiectis, illa, . uerum aliis quoque interpositis, ea demum reperiuntur, que hic prima leguntur, , etc.

, . Cod. Sibyll. , , etc.

. Inter carmina Sibyll. hos uersus non reperio.

. Malim .

Et dixit Esdras ad populum. Locus insignis, quem  nunc non habemus. Iustin. Mart. in Dialog. adu. Iude. affirmat, e libris Esdre cum aliis ibi notatis a Iudeis fuisse sublatum.

Natiuitatem eius. Ita quoque Tertull. et Cypr. At Sept. et uulg. , generationem.

Adductus est ad mortem. Ita fere omnes Lactantii libri. Florentina habet abductus. que lectio non placuit Pamelio, attestante eam in aliquibus quoque mss. Cypriani Codic. legi. Tertul. habet perductus.

Quia facinus non fecit, neque insidias ore suo locutus est. Septuag. quia iniquitatem non fecit, neque dolum in ore suo; uulg. eo quod iniquitatem non fecerit, neque dolus fuerit in ore eius; Tertullian. adu. Iude. Nec dolus in ore eius inuentus est, uel ut in mss. nec dolus fuit in ore eius; Cyprianus, quia facinus non fecit, neque insidias ore suo. Florent. Iuntar. habet hic, quia facinus non fecit, neque inuentus est dolus in ore eius. Sed nos secuti sumus membranas et plures ac meliores editiones.

Consequetur multos. Ita est in editione Ald. et Plantin.  et apud Cypr. a Pamelio editum, ubi tamen Ioan. Costerius legebat, possidebit, ut nunc legitur in recenti uersione latina ex Septuag. qui grece habent quod ego interpretarer, hereditabit, ut hic habet editio Florent. et Tertull. adu. Iudeos, in hereditatem habebit.

Propterea quod traditus est ad mortem. Cypr. ex Septuag. Propterea quod tradita est ad mortem anima eius. uulg. pro eo quod tradidit in mortem animam suam.

Peccata multorum, etc. Ita lego cum B. T. et melioribus aliis mss. et impressis, cum Septuag., uulg., Tertull. et Cypr. licet editio Florent. habeat, peccatum multorum, etc.

Captabunt in animam, etc, B. captabunt animam. Ego exhibui lectionem omnium aliorum Lactantii codic. Septuag. et uulg.

Sicut agnus sine macula. Septuag. ,  quod recentiores illius uersionis interpretes transtulerunt, sicut agnus innocens. Cypr. II Testimon. cap. 15, habet, sicut agnus sine malitia. uulgata, quasi agnus mansuetus.

Cogitauerunt cogitationem. Sicut Cypr. II Testim. cap. 15: Cogitauerunt cogitatum; uulg. cogitauerunt consilia. Sept. , cogitauerunt cogitationem malam.

Eradamus. Ita uulg. et impressi libri Cypr. II Testim. cap. 15 et 20; sed mss. teste Pamelio, tollamus, uel euellamus. Tertull. propius abest a Sept. et Hieron.; nam ille adu. Iude. et hic in Comment. habet, conteramus. Grece est , exteramus.

E terra uitam eius. Ita quoque Cypr., sed Septuag. et uulg. et Tertull. eum de terra uiuentium.

Non erit in memoria. Septuag. et uulg. , non memoretur. Tertull. et Cyprianus cum Lactantio concordant.

Non quasi homo Dominus, etc. Ita Septuag. nisi quia, pro Dominus, habent, Deus; Cypr. II Test.  cap. 20, Theodoret. quest. 43, at uulg. non est Deus quasi homo, ut mentiatur, nec ut filius hominis, ut mutetur. Ita fere Orig. Homil. 16, et Philo lib. I, de uita Mos.

Quem transfixerunt, uulg. quem confixerunt; Cyp. II Testim., c. 21: in quem transfixerunt; Tertull. adu. Iude.: quem pupugerunt. S. Hieron. qui de uaria huius loci lectione disputat, certe apud Septuaginta agnoscit, pro eo quod insultauerunt.

Effoderunt. Grece et ita ex mss. in Cypr. legit Pamel. non ut in excusis, et foderunt, quia copula nusquam habetur. Tertullianus aliquando ut Septuag., uulg. et Iust. foderunt, ut Iu, adu. Marcionem; aliquando, exterminauerunt, ut lib. adu. Iudeos.

Manus meas et pedes meos. Ita uulg., Tertull. Iu, adu. Marcion., Cypr., S. August., alii. Sed idem Tertull. adu. Iude. cum Septuag. manus meas et pedes,  nec ultra; ut Iustin.: meos pedes et manus, nec ultra.

Sed Spiritus Dei per eum loquebatur, qui fuerat illa passurus. Id est, ipsemet Dei Filius, quem hic, ut alibi sepe, Dei Spiritum uocat, eo quidem sensu, quo Deus Spiritus uocatur, ut diximus lib. II, cap. 9, non ut Filii personam cum persona Spiritus Sancti confundat.

Post annos mille et quinquaginta. Tot enim colliguntur anni a regno Dauid usque ad crucem Christi. Ab exordio scilicet regni Dauidis summa quidem nonnichil deficit secundum Eusebium in Chronic. Nam ille attribuit regno Dauidis annos quadraginta, post quem regnat filius eius Salomon, a quo, et prima templi edificatione, que contigit anno quarto regni Salomonis, ut cap. uI, III Reg. usque ad annum Passionis Domini, Eusebius sub Olympiad. 202 computat annos mille et sexaginta. Sed adamussim quadrat cum supputatione Lactantii, qui supra cap. 16, a tempore prophetie Salomonis, quod exordimur a primo anno regni ipsius, computabat annos 1010. Iis ergo  additis annis 40 regni Dauidis, prorsus hec summa conficitur annorum mille et quinquaginta.

Quod si auertimini, etc. Huius loci in sacro codice multum uariat lectio; nam hic alia mutata sunt, alia uel subtracta, uel addita. Conferat qui uolet.



CAPUT XIX.

Et obtenebrabitur dies lucis. Ita Cypr. II Testimon. cap. 23, et fere Tertull. adu. Iudeos, apud quem legitur: et tenebrescet super terram dies luminis. Septuaginta, et contenebrescet super terram in die lux; uulgata, et tenebrescere faciam terram in die luminis.

Et cantica uestra. Septuag., uulg., Tertull., Cypr.: et omnia cantica uestra.

Exterrita est. Cyprianus concordat cum Lactantio: sed apud Septuag. et Ireneum Iu adu. Hereses, cap. 66, legitur, , uacua facta est; uulg. infirmata est.

 Que parit. Ita Ireneus et Cyprian. uulg. et Septuag. addunt , septem: uulg., que peperit septem; Septuag. que parit septem.

Et teduit animam. Cypr. et teduit anima eius; uulg. defecit anima eius; abest enim copula, ut etiam apud Septuag. qui habent, , afflicta est anima eius.

Et subiuit sol ei. Ita Florentina editio: at Plantin. et Aldina, ut in uulg. et occidit sol ei. Retinui lectionem, quam uerosimilius existimaui expressisse Lactantium, eam uidelicet, quam habent Septuag. , et Cypr.

, etc. Hunc uersum exhibui, ut eum emendauit Marcus Musurus ad calcem editionis Aldi.: hic uero in textu in omnibus fere exemplaribus legitur, , etc. In codice Sibyllino, . Utrobique uero metri ratio non constat.

Apud inferos. Ita quoque Cyprianus, quod apud Septuag. et in uulg. est, , in inferno.

 Interitum. Grece , corruptionem, ut apud Septuaginta, in uulgata et Cypriano.

Et somnum cepi. Ita Cypr. et S. August. pro eo quod apud Septuaginta et Grece est sed idem S. August. fatetur nonnullos codices habere, ut nunc uulgata, soporatus sum.

Auxiliatus est mihi. Sic quoque Cyprian., sed Septuaginta , suscipiet me, quos secutus est S. Augustinus. uulgata uero suscepit me, ut Iustinus Mart. .

Hic filius meus sapiens, etc. Hunc locum nec satis fideliter recitat, detractis, additis, mutatis nonnullis; nec satis recte de Dei Filio interpretatur. Septuag.: Iste est filius tuus sapiens; uulgata, ipse filius non sapiens. Loquitur ibi Scriptura de iniquitate Ephraim; et per Ephraim alii aliud intelligunt: S. Hieronymus de Tribu ad idololatriam prona; Lyranus de filio insipiente a pietate ad impietatem deflexo; alii simpliciter de homine peccatore. Sequuntur Septuaginta: »Quia  nunc non subsistet in contritione filiorum: De manu inferni liberabo, et de morte redimam illos. Ubi est causa tua, mors? ubi est aculeus tuus, inferne? uulg.: Nunc enim non stabit in contritione filiorum. De manu mortis liberabo eos; de morte redimam eos. Ero mors tua, o mors: morsus tuus ero, inferne.

Non resistet. B. caret negatione, que omnino retinenda est, sicut habet propheta. Nam apud Septuag. legitur, non subsistet; in uulg., non stabit.

Eruam eum. Non, eum, sed, eos, habet Scriptura Sacra, tam apud Septuaginta, quam in uulgata.

uiuificabit nos post biduum die tertio. Hic Osee locus apud Lactantium mutilus legitur, et male distinctus, sicut apud Tertull. adu. Iude. et apud Cyprian. in antiq. edit. II Testim., cap. 25, qui referri ita debuit, ut est apud prophetam, uiuificabit nos post biduum: die tertio resurgemus, ut habent Septuag.; uel, die tertio suscitabit nos, ut uulg.

. Ita legendum, ut est in Cod. Sibyll. et olim hic emendauit Musurus, non ut corrupte in  Florentina et Aldina, .



CAPUT. XX.

Ne adduceret eos in penitentiam atque impios resanaret. Ut ne quid offensionis hinc, pic lector, patiare, simul et Lactantium a calumnia uindicemus, qua hoc loco a nonnullis arguitur erroris, illud mihi etiam atque etiam attende: certissimum esse ac de fide, aliquos homines a Deo reprobari; Malach. I, Roman. IX, ad Timoth. II, quoniam ad Dei prouidentiam pertinet, ut rerum, que a suo fine deficere suapte natura queunt, qualis homo, qui per arbitrii libertatem potest a beatitudine deficere, aliquas deficere permittat, quo suauis uniuersi dispositio seruetur. Nec tritum illud obstat prime ad Timoth. II: Deus uult omnes homines saluos fieri., etc., quoniam intelligitur non de uoluntate subsequenti, qua Deus dicitur simpliciter uelle, sed de uoluntate antecedente, qua non dicitur simpliciter  uelle, ut ait Damascenus de Fid. Orthod. cap. 2, Aug., De Spiritu et litter. cap. 33, et de Cor. et Grat. cap. 15. Alias ad eum locum explicationes affert S. Thom. p. p. quest. 19, art. 6. Modo queritur an circa reprobos diuina uoluntas habeat aliquem actum positiuum, ita ut positiue concurrat: an autem se habeat tantum pure negatiue. Respondetur, quod quatuor contingunt reprobis, 1o permittuntur in peccatum cadere; 2o culpa ipsa, et peccatum; 3o a Deo deseruntur, et perseuerant in culpa usque ad finem uite: 4o ipsamet punitio, et pena eterna. Circa primum uoluntatem Deus habet positiuam permittendi peccata, et aliquos sua libertate peccare, et a beatitudine deficere, tum quia re ipsa ita permittit, ergo uult eam permissionem; nam permissio et operatio est signum diuine uoluntatis beneplaciti: S. Thom. pr. pr. quest. 19, artic. 12, que cum sit uoluntas consequens, est actus positiuus in Deo; tum quia, cum nil fiat, nisi Deus fieri id uelit, uel sinendo, ut fiat, uel ipse faciendo , et peccatum quidem fiat, sed non ipso faciente, uel uolente, ut fiat, ipso igitur fit uolente permittere et sinere, ut fiat. Item permittere mala bonum est, et ad maius bonum ordinatur, et ad diuinam prouidentiam id pertinet: S. Thom. pr. pr. quest. 22, ideo uolitam esse dicendum est eam permissionem a Deo actu positiuo. Nec obiectetur, quod si huiusmodi permissio peccati in reprobo est uolita a Deo per actum positiuum, Deus saltem indirecte censeatur causa peccati reprobi, quasi Deus subtrahat auxilium efficax, quo stante reprobus non peccaret, eo quia remouens rem prohibentem est causa, saltem indirecta, subsequentis effectus, ut de casu lapidis dicimus post amotam columnam, qua detinebatur. Nam respondetur, quod licet subtrahat auxilium efficax, nunquam tamen subtrahit auxilium sufficiens; et ex subtractione auxilii efficacis peccatum non sequitur immediate, sed ex uoluntate libera peccantis, cum reprobatio nichil demat potestatis, aut libertatis reprobi, ut docet S. Thomas  p. p. quest. 23, art. 2, ad 3. At uero quando effectus non sequitur necessario, nec immediate post remotionem prohibentis, tunc non semper remouens prohibens dicitur concurrere ad effectum, nec causa illius. Et recte dicimus, non semper: nam quandoque remouens probibens dicitur causa effectus moraraliter, ubi obligatus fuerat effectum impedire. Nam tunc quamuis effectus non sequatur immediate ex remotione prohibentis, imputabitur tamen remouenti, quoniam poterat impedire, et obligatus erat impedire, et non impediuit: sicut magistratui furta prouenientia imputantur, et dicitur causa eorum, licet non ab illo immediate sequantur, quia obligatus est ea impedire. At peccata meretricis  non imputantur ei, quamuis permittat ea, nec dicitur eorum causa, quia impedire non debet; quin immo ad bonam eius gubernationem spectat, ut ea permittat. Atque hinc maxime elucet, quare Deus non dicatur ullo modo causa peccatorum reprobi, nec inesse nature, nec inesse moris, quamuis  permittat ea, et amoueat prohibens, quia non est obligatus ea impedire: quin potius ad bonam eius gubernationem, et suauem mundi moderationem pertinet, ut permittat aliquos peccare, et a fine deficere, ut docet S. Bonauentura in I sentent. dist. 4, art. 2, quest. 2. Respectu uero culpe, ratione cuius damnatur reprobus, non ille quidem habet uelle: Osee XIII: Perditio tua, etc. Roman. IX: Sustinuit in multa patientia, etc., alioqui Deus esset auctor peccati, et eius uoluntas mala esset, quippe cuius obiectum peccatum, et malum esset, que sunt blasphema: sed neque nolle absolutum et efficax habet; nam cum diuine uoluntati absolute atque efficaci nichil possit resistere, nulla peccata omnino essent, si circa ea nolle Deus absolutum haberet. Tertio Deus uult actu positiuo deserere reprobos, et permittere eos in peccatis perseuerare, et tradi in desideria cordis eorum: Roman. pr. Tradidit Deus illos in desideria, etc. Psal. LXXX: Dimisi  eos secundum desideria, etc. Roman. IX. Cuius uult miseretur, et quem uult indurat. Hec loca significant actum positiuum diuine uoluntatis circa derelictionem reproborum. Sed et idem suadetur ratione. Nam quodcumque rationabile et iustum est, Deus uult actu positiuo. Eiusmodi autem est hominem a Deo derelinqui, qui prior Deum ipsum peccando deseruit. Cauendum est tamen, quod ubi in Sacra Scriptura dicitur, Deum deserere, derelinquere, indurare, excecare, non est sensus, quod Deus immittat aut efficiat in animis reproborum aliquam duritiem, uel cecitatem, quasi tenebras aliquas, aut quod Deus sit causa reprobis, ut ruant in peccata, et in illis permaneant: sed quod Deus uoluntate sua non confert gratiam, et calorem suum, quo emolliatur cor reprobi, nec infundit lumen, quo possit illuminari (S. August. lib. de Predestinatione et Gratia, cap. 4, epist. 105, et epist. ad Simplician; (uel dicitur indurare, excecare, etc. quia permittit indurari, et excecari. Est enim Scripture phrasis, et modus loquendi, ut que proprie  permissio Dei est, eam Dei actionem appellet, quia Deus positiuo actu uult eam permissionem: ita docet Damasc. Iu Theolog., cap. 14; Euthim. in Ioann. cap. 15. Denique Deus actu positiuo uult reprobis inferre penam pro culpa; nam id maxime iustum est, et rationabile, et ad rectitudinem iudicis pertinet. Ex his manifestum est reprobationem non esse causam damnationis reprobi, sicut predestinatio est causa salutis predestinati: quia permissio peccandi nichil ponit in peccante, sicut ponit aliquid iustificatio in penitente; nec reprobatio Dei quicquam subtrahit potentie reprobati, nec reprobus impotens factus est ad gratiam adipiscendam impotentia absoluta, sed tantummodo ex suppositione, que non minuit libertatem, ut docet S. Thom. p. p. quest. 23, art. 3. Igitur non est absurde locutus Lactantius, quod reprobis Iudeis iehsu noluit se ostendere, ne adduceret eos in penitentiam, etc. Significatur enim his uerbis derelictio, qua derelinquebantur a Deo, et  permissio, ut in peccato infidelitatis permanerent, atque subtractio diuini auxilii efficacis, quo emollirentur, et illuminarentur corda eorum; neque tamen peccatum eorum, aut in illo perseuerantia in Deum tanquam in causam refundi potest.

Dereliqui domum meam, etc. In huius loci prolatione Lactantius omisit illa, dedi dilectam animam meam, que in utriusque Bibliis habentur: non ibi, dereliqui domum meam; dimisi hereditatem meam, dedi dilectam animam meam in manus inimicorum eius; et profecto sententia multum uariat. Contra uero ipsa super addidit, quod non habent Biblia, nec Cyprianus.

In iustitiam. Ald. et Plantin. sic habent; Florent. ad iustitiam. Ego malim, ut in uulg. et apud Septuag. et Cyprianum, in iustitia.

Et tenebo manum tuam. Ita etiam Septuag., sed uulg. et apprehendi manum tuam. Cyprianus, ut teneam manum tuam.

Et confirmabo te. Septuag. et Cypr. et confortabo te.  uulg. et seruaui te. Ideo pronomen illud retinendum est in textu Lactantii, quod habet Florentina editio, licet Aldine et Plantin. desit.

Generis mei. Ita Cyprian. et Cyrill., sed in uulg. et apud Septuag. mei non habetur.

Sedentes in tenebris. Cum Lactantio concordat uulg. Tertull. III cont. Marcion. et adu. Iude. Cypr. Cyrillus. Sed in Bibl. Septuag. recens editis additur copula, et sedentes, etc.



CAPUT XXI.

Ut filius hominis. Florent. editio non habet particulam ut, quam agnoscunt cetere, et mss. libri, et Lactantius supra cap. 12, item Septuag. et uulg. Tertull. de Carne Christi, et III, adu. Marcion. et alibi, tanquam filius hominis.

Que Petrus et Paulus Rome predicauerunt. Obseruandum est nobile quidem fragmentum huius de futura  clade Hierosolymitana uaticinii, et predicationis Petri et Pauli Rome habite, de qua nichil in sacris litteris, uel alibi habemus. Notandus quoque locus clarissimi et uetustissimi Patris contra hereticos, qui negant Petrum Apostolum unquam Rome fuisse.



CAPUT XXIII.

Quicumque precepta dat hominibus, etc. Totam huius et sequentis capitis disputationem, ut inanem pertranseo; etenim iure negauerit nemo Deum ipsum, carne assumpta, cum legem Moysi dedit, fuisse legis uerum ac perfectum latorem et doctorem uirtutis. Isai. XXXIII: Dominus iudex noster, Dominus legifer noster. Ideo ueriores ille attendende sunt rationes de Christi Domini Incarnatione diuinitus explicate a S. Thom. II par., quest. I, art. 1, et a ceteris DD. presertim a S. Bonau. in 3 sentent. distin. I.



CAPUT XXu.

Mater corporis eius uirgo. Contra ualentinum,  Apollinarem, Eutichetem et alios, qui negabant Christum Dominum ex Maria uirgine quidquam accepisse. uide Ireneum III, aduersus heres., S. Aug. de Heres., Theod. Heretic. fabul. lib. Iu in fin.



CAPUT XXuI.

In lesis affectisque corporibus. In prioribus editionib. corrupte legitur illesis, etc.

Ne quis esset omnino, qui eum non posset imitari. Hec eadem quoque ratio affertur a S. Thom. in III par, quest. 46, art. 4, conuenientissimum enim fuisse docet, Christum morte crucis affici propter exemplum uirtutis.

Sicut mos eorum ferebat, etc. Recte ait, eorum, scilicet Iudeorum; nam ii tantummodo solebant crura suspendiosis frangere, ut eos mortuos eadem die humare possent secundum Deuteronomii legem, cap. XXI. Ceterum apud alias nationes Crurifragium nichil ad crucem, sed a cruce plane remotum aliud erat supplicii genus; quod et Cesar Baronius Cardinalis in  Martyrolog. sub die 23 Maii annotauit, et Lipsius lib. II et III, de Cruce, utrobique cap. 14.

Ne lesum ac diminutum corpus ad resurgendum inhabile redderetur. Nullius momenti ratio: quasi uero lesum, sectum, truncatum corpus non potuisset a Deo ad uitam excitari.

Pascha nominatur . Hec Greca non habentur in B. que retinentur a ceteris omnibus mss et excusis. Se quidem putare, nomen paschatis ab eo uerbo deductum, satis indicat etiam ex subsequentibus. Eumdem errorem habet Tertull. in fin. adu. Iude. et auctor gloss. quem reprobat S. Hieronym. super Matth. cap. XXuI, Isidor. Orig. lib. uI, cap. 18. Non enim a uerbo greco, sed ab Hebreo Phasach, quod transitum significat, deducitur, ut docet Iosephus lib. II Antiquit. cap. 13, Hieron. ubi supra et in Isai. XXXI et Mich. uII; Ambros. in lib. de Cain et Abel cap. 8, et Serm. 53; August. Epist. 119 et lib. II de Trin. cap. 17, et lib. XuI Ciuitat., cap. 43. Celebrabatur enim hoc festum in memoriam  transitus Angeli plagam ferentis a liminibus portarum agni sanguine illitarum.



CAPUT XXuII.

Nunc satis est, huius potentia, etc. Notandus est locus contra hereticos nostri temporis hostes crucis Domini. Idem argumentum tractat Tertull. adu. Iude. et III adu. Marcion. et Cypr. II adu. Iude. cap. 21 et 22.

Futura depingere. Metaphoricôs futura depingi in hostiarum uisceribus dicebantur, que quomodocumque in eis presignificabantur; et forte uerbum erat Aruspicum peculiare, ut litare, porricere.

Quibus prosecrant. Id est, quibus diu sacrificant, uel alio modo sacra faciunt; est enim compositum uerbum ex prepositione, pro, que uerbo adiuncta uim temporalem habet, et uerbo, sacro, quod est, sacrum facio. Ita quidem reperio in mss. et editis plurimis.  Florentina tamen editio corrupte legit, prosecarant: ex qua lectione me ualida incessit suspicio, legendum esse, quibus prosecuerant; nam et hoc uerbum bellissime congruit, cum de extis loquatur. Liuius u: Qui eius hostie exta prosecuisset, etc. Tertull. IX Apologet.: Maior etas apud Gallos Mercurio persecratur. Et illud, prosecrant, haud facile apud alium quemquam reperias: sed librarii fortasse duas illas litteras incuria omiserint.

Dei templum. Puta Iouis, uel Apollinis, uel cuiusuis alterius demonis, quos ex persona ethnicorum sepe deos nominat, ut lib. I, cap. 17, 20, 21; lib. II, cap. 4 et alibi.

Qui summum illum Iouem demonibus aggregauit. Puto locum illum innuere, ubi de Minerua loquitur Homerus, Iliad. I, sub initium, que sese in celum recepisse dicitur in domos Aegiochi Iouis ad demones alios:

,
.



CAPUT XXuIII.


Unde ipsa religio nomen accepit. Religionem dici putat Lactantius a religando. Lactantium sequi uidetur Ambrosius in lib. de uirginib. ubi sacras Deo uirgines religiosas, quasi Deo religatas dicit. Item Hieron. in Amos, cap. IX; Isidor. uIII Origin., cap. 2; S. August. in lib. de uera Relig. ubi ait, religet nos religio uni omnipotenti Deo; Nigid. Figul. apud. Gell. lib. Iu, cap. 9; Seru. super illud Maron. 8, Iam tum relligio pauidos, etc. At Massur. Sabin. apud Gelb., ubi supra: et Seruius Sulpit., apud Macrob. lib. III Saturn. cap. 3, dictam malunt a relinquendo, quasi id quod religiosum est, a nobis relictum, remotum, sepositum denique intelligatur.

Non ut Cicero interpretatus est, a relegendo. Sed tamen Ciceronem sequitur fere uetus quidam apud Gell. ubi supra, qui ait: Relegentem esse oportet, religiosum nefas. Arnob. ad fin. 4, S. August. X de Ciuitat.,  cap. 4; et S. Thom. omnes hic notatas religionis etymologias approbat secunda secunde quest. 81, art. 1.

Superstitio falsi. Et omnino quid colas interest, non quemadmodum colas, etc. Falsum est; non enim tantum est falsi cultus superstitio, sed etiam ueri, at non debite exhibiti, ut docet S. Thom. in 2, 2, quest. 92; Cicer. II de Nat. deor. religionem ait esse, que deorum cultu pio continetur: superstitionem, in qua timor doorum inanis est. Fabius lib. uIII, cap. 3, inquit, ut a diligenti curiosus, sic a religione superstitionem distare. uarro apud S. August. lib. uI de Ciuitat. religiosum a superstitioso hac ratione discernit, ut a superstitioso dicat timeri Deos ut hostes, a religioso autem uereri ut parentes. Plutarch. de Isid. et Osirid. superstitionem aiebat haud minus leue uitium esse, quam impietatem.

Religionum se exsoluere. Illa Lucretiana innuit primi libri:

   Deinde quod artis
 Relligionum animos nodis exsoluere pergo.

ueterumque ignara. Ita in Romano codice uirgiliano, et multis aliis antiquis haberi testatur Pierius, et uelutell. in Annotation. ad uirgilium: sed nunc in omnibus impressis est, ueterumue, etc.



CAPUT XXIX.

Duos tamen asseueremus, Deum patrem, et Deum filium. Quoniam hic sermonem habebat de duabus tantum personis, Patre, et Filio, propterea duos illos simpliciter dixit, nullo adiecto nomine, nos tute subintelligere possumus duos, id est, duos Entes, Entes non substantiue, sed adiectiue accipiendo, et rursus subintelligendo scilicet duas personas: ita enim Magister in 1 sentent., distin. 25, et ibi S. Thom. quest. unic., art. 4, et S. Bonau. in explicatione littere.

Cum igitur et pater filium faciat, et filius patrem, etc. Non hec nomina pro diuinis Personis accipit; neque  enim tam demens fuerit, ut a filio patrem fieri dixerit: sed ut relatiua nomina sunt, quorum unum facit et supponit alterum, nec alterum esse sine altero potest. Nam ante uerba hec ita dixerat: Si quidem nec pater sine filio nuncupari, nec filius potest sine patre generari. Hoc uidelicet exemplo cexistentiam illam, et ceternitatem patris et filii in diuinis ostendere uoluit, ut etiam auctor Expositionis symbol. apostolorum inter opera Cypriani.

Una substantia. Filius igitur est patri consubstantialis, contra Arrium.

Cum et filius sit in patre, quia pater diligit filium, et pater in filio, quia uoluntati patris fideliter paret. Filius secundum diuinitatem in omnibus cequalis est patri, et unum cum eo, uoluntate quidem igitur, ut hic dicit Lactant. et S. Thom. in Iu cont. Gent., cap. 36, argumento 7; uerum non ea solum, sed etiam natura, essentia, substantia, ut ipsemet auctor paulo supra confessus est. Non enim nouatores defuerunt, sicut Erasmus in Annotation. super Epist. I Ioann., cap. u,  qui locum illum Euang. Ioann. cap. X: Ego et pater unum sumus, quo semper SS. Patres, et doctores catholici omnes usi sunt aduersus Arrianos, de unitate tantummodo uoluntatis, concordie, atque consensus interpretarentur; non autem de unitate essentie, contra quos disputat Alfons. de Castr. lib. u contra Heres. in uerb. Deus, Heres. 6; Torres in Comment. ad quest. 27, 1 part.; S. Thom. art. I, disput. I, part. II.

Et in te precabuntur. Al. et te precabuntur, ut supra cap. 13, ubi diximus.

Et qui eruit eum. Ita Septuag. . uulgata, et redemptor eius.

Deus eternus. In utrisque Bibliis est Deus sabaoth, id est Deus exercituum.

Et ego nouissimus. Sic quoque uulgata, pro eo, quod  habent Septuag. , Et ego post hec.



CAPUT XXX.

Aut Anthropiani, seu quilibet alii, etc. Non hic credo anthropomorphitas designari, quorum errori assensum aliquando fuisse Lactantium dicam inf. cap. 18 libri de Ira Dei: sed nomine anthropianorum puto hereticos significari qui negabant Christum fuisse Deum, purumque , id est, hominem eum asserebant, unde anthropiani, quasi latine dicas, hoministe sint appellati, quales fuerunt Ebion, Carpocrates, Cerinthus, Theodotus, siue Theodosion, Paulus Samosatenus, Photinus et alii, quorum heresim damnauit magna Nicena synodus, Ephesina, Chalcedonensis, alie quamplures. In uaticanis et aliis nonnullis mss. et impressis ita legitur, Aut anthropiani, aut Arriani, seu quilibet alii, etc. Ego B. lectionem retinui in editione quoque Plantiniana exhibitam, tum propter auctoritatem mire uetustatis codicis, tum uero etiam propter rationem. Innotuit enim Ariana  heresis circa annum Domini trecentesimum decimum quintum. At hi Lactantii libri multo antea cepti, absoluti, editi sunt, ut dictum est supra ad cap. 1, lib. I. Neque tamen hinc quidquam deperit catholicis, cum tam multis e locis Lactantii constet, ipsum Arrianam impietatem auersatum fuisse, et antequam exorta esset, predamnasse, ut supra ostendimus lib. II, cap. 9, et hoc lib. cap. 8, 14, 29.

In qua est confessio et penitentia, que peccata et uulnera, quibus subiecta est imbecillitas carnis, salubriter curat. Diriguntur hec spicula contra Nouatianum, et sectatores, qui in peccatum lapsos ad penitentiam non recipiebant, remissionem peccatorum in Ecclesia reperiri, eique claues aperiendi atque soluendi a Christo datas fuisse negantes: qua de re Pacian. ad Sympronian. epist. 1; S. Augustin. de Agone Christ. cap. 31.



LIBER QUINTUS.



CAPUT PRIMUM.


Non est apud me dubium, quin hoc opus nostrum, etc. In quibusdam impressis: Non est apud me dubium, Constantine Imperator, quin hoc opus, etc. Lectionem B. secutus sum, que ratione fulta uidetur, ut dixi ad cap. 1, lib. I.

Coacerbant. Ita scriptum est in B. forte pro coaceruant, ut supra lib. III, cap. 3, connibere, pro conniuere. Sic S. Cypr. in mss. epist. 42, ad Cornel. iuxta edit. Pamel. habet acerbationibus, pro eo quod in excusis legitur aceruationibus. Sic, flagella acerbata, Tertulliano in fin. Apologet. ubi uid. Pamel. et dicta epist. 42. Thomasius tamen hoc loco deductum mauult a uerbo acerbo, quod est, acerbum facio.

Sacrilegum. Sic malim, ut in B. quam disertum, ut in Florent., Plantin., Ald. editione; neque enim laudare uoluit, sed damnare sacrilegum ethnicum illum, qui Cypriano sanctissimo uiro id nominis indidisset.

Coprianum. Ita legendum, ut in Plantin. et Ald. non Caprianum, ut in Florent. edit. Iuntar. legitur. Scomma  est in Cyprianum ex allusione uocis; enim stercus significat, unde Coprianus, quasi stercus tractans, uel stercorarius: uel Coprianum inquit, quasi ridicularium hominem, et scurram; nam scurre antiquitus dicebantur Coprie, ut Iosephus Scaliger notat in Castigationib. ad Festum in Scurra, et animaduertunt uiri eruditissimi hunc locum emendantes Lipsius II, cap. 17; Iacob. Durantius I uariar., cap. 13, quod uidelicet relicto deorum cultu, nobile ingenium sordido ac fedo doctrine generi, fabulisque anilibus atque ridiculis christianorum mancipasset.

Unde apparet, etc. Hanc totam periodum usque ibi, quod si accidit, etc., adiecimus ex cod. B. quod et aptissime cohereat cum aliis, que hic habentur, et liquido appareat Lactantiana.



CAPUT II.

Quorum alter antistitem se philosophie profitebatur,  etc. Porphyrium intelligit. Consule Baron. Cardin. Annales tom. II sub anno Domini trecentesimo secundo.

Tres libros euomuit contra religionem nomenque christianum. Tres quidem primo, uerum et alios postea usque ad quindecim, ut scribit Suidas. Porphyrii calumnias atque impietates iustis uoluminibus refutarunt acriter Methodius Tyri episcopus, Euseb. Apollinar., ut tradit Hieron. de Scriptor. Ecclesiast. et deinde incidenter, et per occasionem, Cyrill., Hieron., August., alii.

Alius eamdem materiam mordacius scripsit, etc. Fuit iste Hierocles, quem libros suos, quos contra christianos scripsit, ueritatis Amatoris titulo prenotasse scribit Eusebius, qui et illos egregio refutauit commentario.

Qui erat tum e numero iudicum. Exercebat enim eo tempore prefecturam Augustalem Alexandrie, ut tradit Epiphanius heres. 68.

Assensus. In quibusdam haberi, accensus, testatur Ianus Gulielmius in questionibus ad Plaut. Menechm.  cap. 4, ducta uidelicet translatione a Re militari, ut supra lib. II, cap. 10.



CAPUT III.

Nemo Apollonium. Baptista Pius in Annotationibus posterioribus cap. 99, legendum hoc loco putat nemo Apuleium, cum aliqua corrupta exemplaria habere testetur nemo Apollinem. Ego prorsus lego, ut in omnibus libris reperi, nemo Apollonium. Nam de illo sermo erat, et forte sic scripserit quoque Pius; nam illarum Annotationum editio, que apud me est, nimium quantum typographi erroribus scatet.

Repente in iudicio non comparuit. Hoc tradit et Philostrat. in uit. Apollon. lib. Iu.



CAPUT Iu.

Qua materia non est usus, ut debuit, etc. Ita et Sanctus Hieronymus sentit ad Magnum.



CAPUT u.


Ne significare quidem, etc. Sic in Rom. uirg. codice haberi testantur Pierius, et uelutell. cum impressi uarient; nam alii sic habent, alii uero, nec significare quidem.



CAPUT uI.

In usus hominum. Libenter legerim, in usus omnium, ut fieret Antithesis ad illa, singuli, et, paucorum.



CAPUT uII.

Et quanto frequentius impellitur, tanto firmiter roboratur. B. T. P. et mss. fere omnes, quanto frequenter impellitur, tanto firmiter roboratur. Ego secutus sum lectionem Florent., Ald., Plantin., edit. que rectior uisa est; nam alteram damnat ualla 1 Elegantiar. cap. 16. Quanquam profecto, ut probe notat contra eum quoque Franciscus Floridus lib. II Lection.  subseciuar. cap. 20, etiam Cypriano, Tertulliano, Betho, aliis presertim ecclesiasticis latinis scriptoribus, uel ualla ipso iudice non admodum malis quedam sunt dictiones ac phrases peculiares non utique suscipiende ad imitandum, quas tamen in illis non iure reprehendas, sed potius uti magnorum uirorum labeculas, quasi in pulchra facie neuos quosdam probes atque osculeris.



CAPUT uIII.

Sicut una, inquit, eademque natura. Excidisse hic locus putatur ex libro de Legibus primo.



CAPUT IX.

Cum feminis patientia certent. Tunc scilicet, cum uiri nubunt in feminis uirum parituris, ut dicitur in Leg. Cum uir. Cod. ad. l. Iul. de Adulter. Sic et Quintil. Declamat. 3: Ut pollutis, inquit, in femineam usque patientiam maribus incurrat iam libido in sexum  suum.

Qui sanctissimam quoque corporis sui partem contra fas omne polluant, etc. Dum uidelicet execrabilem in se furorem admittunt: qui nec capiti quidem parcit, ut ait inf. lib. uI, cap. 23.

Induforum se omnes, etc. Ita lego, ut habet B. uel, induforo, ut P. et ita legit Robertus Stephanus in fragmentis Lucilii ab ipso collectis, et editis, non ut corrupte legitur in Ald. et Plant. indufori. Epenthesis illa est, pro in forum, uel in foro. Sed forte scripserit Lucilius, Endoforum, uel Endoforo; nam endo, pro in, usos fuisse ueteres norunt omnes.

Blanditia certare. Ita legit Rob. Steph. ubi supra, iuxta editionem Florentinam, que sane magis Luciliana est, quamuis Ald. et Plantin. habeat blandiri, certare, etc.

Per cetera uniuersa sequitur. B. per cetera uniuersa quereretur. Que lectio quanquam et ipsa recipi potest, tamen prior illa uulgatior est, et magis probata ab Antonio Augustino et Thomas.



CAPUT X.


Sparsurus sanguine flammas. In Marone uarie legitur. Nam alique editiones habent sparsuros, que lectio magis probatur Pierio; alique uero, ut in nostro. Flammam quoque legi, non flammas, in Romano cod. uirgiliano testatur idem Pier. et uelutel., sed nostra lectio magis recepta.

Tum pius Aeneas. Ita ex cod. B. emendantur excusi, qui habent, Ecce pius Aeneas, que lectio et Maroni repugnat et rationi uersus.

Equidem et uiuis concedere uellem. Equidem uiuis concedere mallem, in aliquot antiquis codicibus haberi tradunt Pier. uelutell. Bergizom. in uirgilium.

Erudiantur ad iniustitiam. iustitiam, mendum est in Aldin. et Plantin. contra quam sensus ipse auctoris pugnat, et B. T. P. alii mss. et editio Florent.



CAPUT XI.


Etenim si nemo est, inquit, etc. Locum inter opera Ciceronis non reperio: sed similem habes III Officior. c. 3: Quid enim interest, utrum ex homine se conuertat quis in belluam, an in hominis figura immanitatem gerat bellue?

Sicut unus in Phrygia, etc. Historiam scribit Euseb. uIII Hist., cap. 11.

Constitutiones sacrilegi. Quas lege apud Euseb.

Domitius. Ulpianus.

Libro septimo. Al. libris septem: sed nostram lectionem exhibent mss. B. P. et excusi Florent., probant Cuiac. lib. X Obseruat., cap. 34, Thomasius in Notis.



CAPUT XII.

Quero, inquit, si duo sint, etc. Excerptus locus e disputatione contra iustitiam, quam fuisse in III de Repub. Ciceronis autumat Sigon. in Schol. ad Cicer.  frag., ubi de hoc egregie disserit. uid. et Epist. 15, lib. Iu, ad Attic.

Et contra eum, qui sit improbissimus, existimet, etc. Al. contra autem, qui sit improbissimus, existimetur, etc. Sed rectissime hunc locum, quamuis de sola coniectura, restituisse mihi uidetur Andreas Patricius, cuius hec uerba sunt in Schol. ad frag. lib. III de Rep. Cicer.: Olim erat, existimetur: sed ego de uera, ut puto, lectione cum per me ipse diuinarem, tum inueni postea ab aliis animaduersam esse. Quid uero preterea, si sic: et contra eum qui sit improbissimus, existimet, etc. neque enim placet et hic, et paulo post, contra autem, et librarius in, putet et contra, facile et omittere potuit, presertim si ita scriptum uiderat, uti multa in pandectis Florent. scripta extant, put Et contra, quod tantumdem est, ac si ego scribam, putet et contra, etc. Patricii coniecturam iuuat, quod animaduersum est, sepe scribas, cum in eamdem dictionem, uel clausulam geminatam inciderent, alteram earum omittere solitos, ut notat Gulielmus Forner. lib. II  Selection. cap. 24, qui idcirco uarronis locum de Ling. Lat. ubi habetur, circum aras solitum, legendum monet, solitum tum; et in l. Penales, § 1, D. ad. l. Facild. ubi habetur argumentum rei, legit argumentum tum rei; et in leg. omnes, D. de in integr. restit. pro examinet, an uere sint, legit examinet, et an uere sint, etc. alia exempla ibi uidere poteris. Notat et idem Cuiacius lib. II Obseruation, cap. 11, et l. X, cap. 30.

Existimatione. Lectionem hanc probat Patric. ubi supra, exhibitam ab editione Plant. et Aldin. In Florentina legitur estimatione.

Cariosis. Hanc lectionem ut meliorem retinui, quam habet Aldus. Dicit autem per contumeliam Deos cariosos, id est, eorum simulcra, que cum e ligno, aut alia eiusmodi materia constarent, putrilaginem et cariem contrahebant. Al. legitur nariosis, uel uaricosis.



CAPUT XIII.

 Et Mutio glorientur. De quo Cicero, Liuius II, 1 Decad., ualer III, c. 3, Senec. de Diuina Prouidentia, et epist. 24, Tertullian. ad Martyr. cap. 4, S. August. Iu, Ciuit. cap. 20.

Aut Regulo. De quo Cicer. III. Officior. ad fin. Seneca de Diuina Prouidentia, Plin. de uiris Illustri. Gell. lib. uI, cap. 4, Tertullianus ad Martyr. ubi supra, et in fin. Apologet. August. I Ciuit., cap. 15 et 24. Suid. in .



CAPUT XIu.

Terram digitis suis imaginatam. Insolite, id est, in imaginem figuratam digitis suis atque formatam. Sic S. Remigius in suo testamento apud Brisson. formul. lib. uII: Tibi heredi mee ecclesie supra memorate iubeo thuribulum et imaginatum calicem fabricari.



CAPUT Xu.

Is, cum Legatus, etc. Historiam refert Macrob., I  Saturn. cap. 5; Gell. lib. uII, cap. 14, et lib. XuII, in fin.; Quintil. lib. XII, cap. 1.

Quam Cicero equabilitatem uocat. Secundo de Orator. Et eo magis, si intolerantius se iactant, et equabilitatem communis iuris prestantia dignitatis, aut fortune sue transeunt, etc. Et eod. lib. ad fin. Erit explicandum in laude iustitie, quid cum fide, quid cum equabilitate, cui cum eiusmodi aliquo officiosis, qui laudabitur, fecerit; et I Officior. c. 32. In liberis uero populis, et iuris equabilitate exercenda etiam facilitas, etc.



CAPUT XuI.

Nec alia causa est, cur nobis inuicem fratrum nomen impertiamus, etc. Sic et Tertullianus cap. 39 Apologet.

Que hic mala putantur, etc. Hunc uersiculum apud Euripidem non inuenio.



CAPUT XuII.

Aut nullam esse iustitiam, aut si sit aliqua, summam  esse stultitiam, etc. Tractat hoc argumentum apud Platonem Trasymachus in primo de Republica.

Bonus uir, inquit, si habeat seruum fugitiuum, etc. Harum aliquam, et preterea nonnullas alias eiusmodi questiones edisserit Cicero III Officior., cap. 3.

Si profitebitur, bonus quidem, etc. Al. Si profitebitur emptori fugitiuum esse, bonus quidem, etc. Sed illa, emptori fugitiuum esse, non extant in B. nec P. quia illud, profitebitur, non tantum ad fugitiuum seruum, sed etiam ad domum pestilentem, et alia similia referri debet, de quibus dixerat, ut notat quoque Thomasius.

Iam uero iustus ille, sed stultus est. Hanc lectionem Ald. et Iuntar. Florent. retinui, quantumuis inuitis et reclamantibus codicib. B. T. P. et Plantin. edit. ubi habetur iam non iustus, etc. Repugnat hec lectio sententie ipsius Carneadis; non enim in hac  disputatione iniustitia, sed iustitia cum stultitia, iniustitia uero ipsa cum sapientia coniungebatur; et ita dicebatur, quod ille quidem iustus erit, sed stultus: si uero contra fecerit, idem sapiens habebitur, sed erit iniustus. Hoc liquet ex alio sequenti proxime exemplo.



CAPUT XuIII.

Cur enim nauiget, etc. uid. Sen. Natural. quest. lib. u, cap. 18.

Familiares illi Pythagorei. De Demone et Pythia loquitur, quorum historiam habes apud ualer. lib. Iu, cap. 7, Cicer. III Officior., cap. 3, sub initium.



CAPUT XIX.

Apud Ciceronem idem ipse iustitie defensor Lelius, uult, inquit, etc. Cuius quidem Lelii, que hoc capite referuntur, sententie exciderunt ex eadem disputatione tertii de Republica Ciceronis, de qua supra  cap. 12, ubi contra Furium pro iustitia Lelium inducebat Cicero disserentem.



CAPUT XXIII.

Deus, inquit, homines pro liberis habet, etc. Hec ipsa uerba haud certe reperias apud Senecam: sed eorum sententiam habes in eo libello de Diuina Prouidentia, sub initium. Quare aut ea uerba excidisse dicendum, aut eam Lactant. ipsiusmet, quasi Senece uerbis extulisse sententiam; quod alibi sepe ab eo factitatum animaduerto. Sic supra lib. III, cap. 21, ea Platoni uerba attribuit: Ciuitas concors erit, etc. Et hoc lib. cap. 18 illa Carneadi apud Cicer. Iustus, inquit, si aut equum saucio, etc. et inf. lib. uI, c. 12. Si audieris, inquit, preces, etc. Que Domini uerba nusquam reperiuntur, sed sententia ipsorum Matth. u, Luc. uI, Lactantii uerbis expressa.



LIBER SEXTUS.



CAPUT PRIMUM.


Nihil enim sancta et singularis illa maiestas aliud ab homine desiderat, etc. Non quia exterius quoque sacrificium Deo non sit acceptissimum, ut dictum est supra lib. II, cap. 2; sed hec sepe prisci Patres ingerebant auribus ethnicorum, qui sceleribus omnibus cooperti se religiosos putabant, si templa et aras hostiarum sanguine cruentarent, tanquam Deus uictimis indigeret. Ceterum de sanctissimo Eucaristie a Christo Domino instituto sacrificio, quod Missam nominamus, quodque ex hoc uel aliis huiusmodi locis temere admodum infamant heretici, uide antiquissimorum Patrum testimonia: Ignatii Christi contemporanei, et apostolorum discipuli, epist. 10, et ad Philadelp. epist. 9, ad Ephes. epist. 14, ad Rom. epist. 15, Irenei discipuli Polycarpi, qui fuit auditor Ioannis Apostoli libro quarto, cap. 32, ubi inquit:

Ex creatura panis accepit, et gratias egit dicens: Hoc est corpus meum; et calicem similiter, qui est ex  ea creatura, que est secundum nos, suum sanguinem confessus est, et noui Testamenti nouam docuit oblationem, quam Ecclesia ab Apostolis accipiens in uniuerso mundo offert Deo, etc. Et cap. 34: Igitur Ecclesie oblatio, quam Dominus docuit offerri in uniuerso mundo, purum sacrificium reputatum est apud Deum, et acceptum esse ei. Item Tertulliani lib. II ad uxor. de Monog., de Corona milit., de Oration., de Castit., de Cultu feminar. I, aduersus Marcion. et alibi sepe; Cypriani epist. 63, ad Cecilium, et epist. 66; Nazianzeni in carmine ad episcopos; Ambros. in Oratione preparat. ad Missam; Chrysost. in Homil. de Perdit. Iud. et super Epist. ad Hebreos; Hieronym. ad Damas. de Fil. prodig.; Augustini de Ciuit. lib. XuII, cap. 20; Cyrill. Cathec. Mystagog.; Gregorii Magni Iu Dialog., cap. 58; Alexand. Pr. in decreto, quod habetur inter concilia generalia de Sacerdotibus  non uexand.; Leonis pr. ad Dioscor. epist. 9; Fulgent. ad Moncim. lib. II; denique conciliorum, Toletani p. cap. 5; Ephesini in epistola ad Nestor. Lateranen. relati in cap. Firmiter de Summa Trinit. Tridentin. Sessione 22.



CAPUT II.

Accendunt lumina, uelut in tenebris agenti. Sic paulo inf. iam sentiant, quam non indigeat lucernis eorum Deus, etc. Qui igitur Deo lumina accendunt ea fide, ut credant, ipsum in tenebris agere, uel luminibus indigere, meritissimo damnantur. At uero sancta Dei Ecclesia lumina etiam per diem in templis accendit, ut erga Deum et Sanctos eius in animis fidelium uenerationem ac religiosam quamdam letitiam excitet, ut sub typo luminis corporalis illa lux ostendatur, de qua in Euangelio legitur: Erat lux uera, que illuminat omnem hominem, ut dicitur in Canon. Cleros. distinct. 21, ex Isidor. uII Origin. cap. 12; iisque pius usus tum Diuinis Litteris, tum Sanctorum  testimoniis comprobatur. Nam Exod. XXu, fit mentio de candelabro in Dei templo septem infusoria habente. Cyprianus epist. 55, de Ceroferariis, siue Acolytis, meminit, quorum munus est ad sacram mysteriorum pompam accensos in ecclesia cereos ferre. S. Hieronymus contra uigilantium hereticum disputat, luminarium usum Catholicis exprobrantem. S. Athanas. cereos a fidelibus oblatos ab Arrianis hereticis sublatos conqueritur in epist. ad Orthod. uidendi sunt preterea Euseb. lib. uI Historie cap. 23; S. Epiphan. ad Ioan. Hierosol. episc.; S. Paulin. in Carmin. in Natal. 3 et 6; S. Felicis, S. August. in Serm. de Tempore 215; S. Euod. de Miraculis; S. Stephani lib. I, cap. 3 et lib. II, cap. 2. Item concilia, Romanum sub Syluest. Carthag. Iu, c. 2 et seqq. Atque hoc pietatis signum Deo gratissimum atque acceptissimum esse testantur insignia ex ipsa  cera e candelabris, uel oleo e lampadibus sumpto facta miracula, de quibus S. August. XXII Ciuit., c. 8, Theodoret. in Historia SS. Patrum cap. 21, in Iacobo; S. Greg. Turon. in miracul. S. Martin. cap. 2, ad fin. S. Greg. Magn. III Dialog. cap. 30, Paul. Diaconus de Gestis Langobard., lib. II, cap. 9.



CAPUT III.

Due sunt uie per quas humanam uitam. Aldi editio: Due sunt uie, Constantine imperator, per quas, etc. Sed in B. T. P. in editione Florent. Iuntar. et Plantin. nichil de Constantino.

Alteram uirtutum esse uoluerunt, alteram uitiorum. Ubi ad hoc biuium peruenisset Hercules, ancipitem animi fuisse, utram uiam capesseret, fabulatus est Prodius Chius, ut pulcherrima narratione refert Xenophon lib. II de Memorab. Socratis in principio, Cicero I Officior. cap. 43, Suid. in uerbo , et Aristophanis interpres in Nubibus, Philo Iud. in lib. de Merced. meretr. in erar. non inferend., Basil. de  Utilit. ex lib. Gentil. capiend. Extat hac de re uenustissimum uirgilii Epigramma de littera Y.

Quomodo autem he uie. Ita reposui ex utroque Cod. S. Saluatoris B. T. P. pro eo quod in impressis est, quomodo autem uite iste, etc. nam permanet in allegoria duarum uiarum.



CAPUT Iu.

Ut pete loquuntur. Nam uirgilius uI:

Dextera, que Ditis magni sub menia tendit,
Hac iter Elysium nobis, etc.

Posita sunt omnia. Ita lego ut in B. et T. et aliis optimis Codicibus, non ut in aliquibus impressis, posuit Deus omnia; nulla enim uitia posuit Deus.

Ex altitudine in profunda cadat. Secutus sum lectionem uetustissimi codicis B. nec aliam tamen, que habet, in altitudinem profundam cadat, improbandam puto, ut putauit Thomasius, ubi ait: nam cadere in altitudinem nullo modo dici potest, cum  illud sit erigi, non cadere; cum enim altitudo a profunditate nonnisi ratione differat, sepe altitudo pro profunditate ponitur. Sic altitudo maris, Cic. ad Attic. lib. IX et Ces. Iu Belli gallici; et concaue altitudinis speluncarum, II de Nat. deor. et Terra descendit ad infinitam altitudinem, I de Diuin. et saxum depressum est in mirandam altitudinem, uII uerr. et Cels. lib. uII, cap. 7, altitudo plage usque ad cartilaginem esse debet; et Plin. lib. X, cap. 33. Specus sex pedum defossa altitudine.



CAPUT u.

uerum scientia non potest esse uirtus. Secus Plato in Lachet. Menon. et alibi, quem arguit Arist. Ethic. 6, cap. 13. Magnor. Moral. I cap. 1. Eudemion., lib. I, cap. 3, et lib. uII, cap. 6.

Stultitia caruisse. B. T. P. et Florentina editio hec non habent. Ego secutus sum editionem Aldi, et ea reposui, quia pertinent ad hec illa et sapientia prima; non autem ad illa priora, uirtus est uitium fugere.



CAPUT uI.


Nec Deum, nec aduersarium eius. Hec lectio recepta est ab omnibus excusis, et a mss. tribus uaticanis, et P. Alii nouem ex iisdem uaticanis habent, nec Deum, nec aduersarium Dei; nec ea lectio quicquam absurdi continet, ut suspicatur Thomasius, cum non solum diabolus, sed etiam quicumque peccatores aduersarii Dei recte dici possint. Moyses Exod. XIII, in Cantic.: Deposuisti aduersarios tuos; et II cap. I, Reg. in Cantic.: Dominum formidabunt aduersarii eius; et Lactantius supra lib. II, cap. 10, diabolum uocauit antitheum, id est, Dei aduersarium. B. tamen habet aduersarium humani generis.

Dirimunt hi communem generis humani societatem. Paucula tantum transposita; nam Cicero, hi dirimunt communem humani generis, etc.

Ab optimis nature ac ueritatis exemplis. Sed Cicero in Castigatis Lambinianis, quorum lectionem germanam  puto, ex optimis nature principiis et ueritatis exemplis. uerumtamen quedam alie Ciceronis editiones principiis non habent.

Aut cum Fabricius, inquit, fortis, etc. Mutilus est et nonnichil uariat hic Ciceronis locus apud auctorem nostrum; nam Cicero sic habet: Nec uero cum duo Decii, aut duo Scipiones etiam fortes uiri commemorantur, aut cum Fabricius, aut Aristides iustus nominatur, aut ab illis fortitudinis, aut ab his iustitie tanquam a sapiente petitur exemplum, etc. Et quidem Fabricium Cicero nunquam ad fortitudinis, sed ad iustitie adducit exemplum; et eod. lib. III Offic. eum ait Rome idem fuisse, quod Athenis Aristides. Unde hic fortasse uox fortis abundare uideatur, et totus locus ex Cicerone restituendus.



CAPUT uII.

Ut immortale illud arcanum eius in operto esset. Fere omnes mss. et excusi habent, in aperto esset, que lectio repugnat sententie Lactantii. Ideo lectionem Iuntarum secutus fui, que plana, et consona,  et perspicua est. Loquitur enim de illo eterno, infallibili arcano, et nullis hominum mentibus scrutabili, quo Deus aliquos reprobat, et permittit errare, ut ipsorum libero arbitrio a sapientia et ueritate auersi in idipsum incidant, quod uitare cupiunt, penam uidelicet sempiternam. Qua de re diximus ad cap. 20, lib. Iu. B. habet, ut immortalitatem, ita arcanum eius in aperto esse uoluit.



CAPUT uIII.

Huic legi nec abrogari fas est, etc. Ita legendum puto cum Thomasio in notis, et cum Patricio, atque Sigonio in scholiis ad hunc locum inter fragmenta Ciceronis lib. III de Republica. Nam hic tria genera labefactande legis expressa sunt, nempe obrogatio, derogatio, abrogatio, de quibus apud Festum, Ciceronem II de Inuention. Ulpianum tit. 1 Institution. Propagari, quod hic habetur in aliquibus exemplaribus, nichil ad rem.

Ac naturam hominis aspernatus, hoc ipso luet maximas  penas, etc. Fere omnes codices habent, aspernabitur; et quia uidebatur copulam sequi debere, Patricius legebat, aspernabitur, et hoc ipso luet, etc. Franciscus Balduin. in Instit. Iustin. aspernabitur, atque hoc ipso luet. B. Codex omnem scrupulum depulit, dum legendum ostendit, ut in textu.



CAPUT IX.

Et legitime iniurias faciendo. Ironice loquitur aduersus Romanos, qui solebant per Feciales indicere bella, et quadam uerborum formula ante obtestari, se aduersus gentem illam, quam debellare conabantur, bellum iuste parare. Tum sibi quecumque licere, et omnia se legitime agere putabant. uide Halicarn. 2 Histor.

Aliud est igitur ciuile ius, quod pro moribus ubique uariatur. De hoc disserunt Philosophi in u Moral. ad Nicomach, cap. 7, Magnor. Moral. I, cap. 31. Iurisconsulti in Institutionibus et Pandectis Tit. de Iustitia et Iur.

 Et ipsam iustitiam ignoret necesse est. Ita ex utroque cod. S. Saluatoris B. T. P. Florent. edit. emendantur libri, qui habent, et ipsum Deum ignoret, etc.



CAPUT X.

Itaque inter se congregatos, quod natura hominum, etc. uid. Aristot. I Politic. cap. 1 et 2, et lib. III, c. 4.



CAPUT XI.

Qui flecti ac misereri non putant esse sapientis. Ut stoici, referente Cicerone III Tuscul. et in Oratione pro Muren. contra Catonem; ut Seneca lib II de Clement. cap. 5, ut Agesilaus fortissimus imperator, cuius sententiam, etc., refert Plutarch. in Laconic. Apophtegmat., difficile esse, misereri simul, et sapere.

Male meretur, etc. Hic uersus apud Plaut. ita legitur de Mendico:

 Male meretur, qui ei dat, quod edat, aut quod bibat.

Quod sine spe recipiendi feceris. Preclare Seneca lib. Iu, de Benefic. cap. 3 et seqq.

Benignusque. Cicero benignusue.

Nihil est enim, etc. Cicero, nichil enim est opere, aut manu factum, quod aliquando non conficiat, etc.



CAPUT XII.

Quod illi uirtutis iustitieque doctores prorsus non attigerunt. Nam licet quippiam reperias apud Platonem, Aristotelem, Ciceronem, aut alios fortassis Ethnicos de mortuis hominibus humandis, id potius uiri boni officium crediderunt, quam ut significent ab ullo unquam Legislatore precepto imperatum, et de parentibus et cognatis potius, aut de Republica bene meritis, quam de peregrinis, ac pauperibus tumulandis locuti intelliguntur. uide Hieronym. Magium, qui hunc locum enarrat lib. II Miscellaneorum, cap. 19.

Qui superuacaneam facerent sepulturam. Unde illud  Maron. ad fin. II Aeneid. Facilis iactura sepulchri est. Qua de re Senec. in Remed. fortuitor.

Si audieris, inquit, preces supplicis tui, etc. Non sunt hec uerba desumpta ex ullo sacre Scripture loco: sed iis Lactantius ipse, que Domini Saluatoris est, sententiam expressit, Luc. uI: Estote misericordes, sicut et Pater uester misericors est. Dimittite, et dimittemini: date, et dabitur uobis. Eadem quippe mensura, qua mensi fueritis, remetietur uobis.



CAPUT XIII.

ueniam non habet, qui sciens peccat. Hoc declarat ex superioribus; uidelicet si peccans penitentiam non agat, neque profiteatur, et statuat, sic non ultra peccaturum.

Qui primum gradum ascendit, satis iustus est. Non ille satis iustus est, si ab operibus malis abstinens, male tamen aut loquatur, aut cogitet; id quod uel ipse Lactantius et confitetur, et docet infra cap. 23,  et lib. uII, cap. 27, ait Deum iudicaturum esse etiam prauas cogitationes.



CAPUT XIu.

Nam stoici affectus omnes, quorum impulsu animus commouetur, ex homine tollunt, etc. Pro quibus stoicis Seneca plurimis in locis epistola 86, Peperceram, epist. 117, Utrum satius, lib. I, de Ira cap. 10, et 11 et seqq. et toto lib. II Peripatetici contra non tollendos omnino, sed moderandos contendunt. uirtutes enim Aristoteles simpliciter impatibilitates et tranquillitates, ut ait Lactantius lib. uII, cap. 10, negat esse lib. II Ethic., cap. 30. uid. Ciceronem III et Iu, de Finib. et Iu Tuscul.; Plutarch. de Moral. uirt.; S. August. lib. IX Ciuit., cap. 4, et l. XIu, c. 8 et 9. Auctor noster contra utrosque disputat.



CAPUT XuI.

Quin et in illo exiguum letari, etc. Iuxta opinionem  gentilium philosophorum, contra quos erat disputatio, ut eos suis ipsis positionibus argueret, quos hisce in libris professus est se facturum, lib. u, cap. 4, non autem iuxta dogmata christiane sapientie, qua docemur, uel ipsis hostibus bona omnia cupienda: de quo et ipse preclare disserit inf., cap. 18.



CAPUT XuII.

Nam iste concitationes animorum iuncto currui similes sunt, etc. Fortasse alludat ad currum, de quo Plato in Phedro.

Hic est ille homo honestus, etc. Sententia Senece excerpta e moralis philosophie libris, quos amisimus: sed similia passim effert epist. 24, Sollicitum, lib. uI Natural. quest., cap. 32 et alibi.



CAPUT XuIII.

Qui colit uerbum bonum. Id est, Iesum Dei Filium,  qui uerbum bonum dicitur initio Psal. XXIu, ad quem locum respexit.

Iam ex hoc ipso boni uiri nomen amittat necesse est, etc. Non solum contra Ciceronem hec disputatio tendit, sed etiam contra Aristotelem, qui non ulcisci iniuriam ignaui hominis atque seruilis esse contendit lib. Iu Moral. Nicomach., et III Eudemiorum utrobique, cap. 5.

Alieno titulo inscriptas. uidelicet titulo Philippicarum, exemplo Demosthenis.

Spero, inquit Cesar, qui obliuisci, etc. Cesar abest a textu Ciceronis; ibi enim, Spero etiam te, qui obliuisci, etc.



CAPUT XIX.

Itaque hanc ipsam iram, cotem dicunt esse uirtutis. Secutus sum Iani Guilielmii tum iudicium, tum fidem: nam in nonnullis mss. Lactantii codic. ita haberi testatus est in Questionibus ad Plaut. Menechm., cap. 4. Et quidem Cicero, a quo mutuatur hec omnia Lactantius, sic habet in Lucull. prope fin.: Ipsam  iracundiam fortitudinis quasi cotem esse, etc.



CAPUT XX.

Stupra uero, inquit, et adulteria, etc. Quedam transposita, quedam omissa. Cicero: Stupra uero et adulteria, et omne tale flagitium nullis aliis illecebris excitari, nisi uoluptate. Cumque homini siue natura, siue quis Deus nichil mente prestabilius dedisset, huic diuino muneri ac dono nichil esse tam inimicum, quam uoluptatem. Nec enim libidine dominante, temperantie locum esse, nec omnino in uoluptatis regno, etc. Aliqui tamen codices Ciceroniani habent: Nullis aliis illecebris incitari, nisi uoluptatis, ut notatur ad oram Lambinianorum; et nec enim libidine dominante, temperantie locum esse omnino, neque in uoluptatis, etc.

Tamen spectacula hec publica non contemnunt, etc. De quibus Tertull. in lib. de Spectacul., Cypr. epist. I ad plebem, S. August. in III Ciuit., c. 8 et seqq.

Neque militare iusto licebit, etc. Loquitur tantum  pro tempore illo primitiue et adolescentis Ecclesie, que nec gladium habebat, nec decebat tunc illam armis uti, sed dumtaxat per passiones et miracula augeri, ut scribit Hugo Carensis in Annotationibus in Marc., exponens locum illum Luce 22: uendat tunicam suam, et emat gladium. Ceterum et hominem iustum militare posse, et militiam aliquando iustam esse, ex SS. Ambrosio, Augustino, Gregorio, ceteris Patribus prodit Gratianus in Decret. tota causa 23, quest. 1, 2, 3, et Heretic. Manicheorum, Oecolampadii, Agrippe, Lutheri, Erasmi contrariam assertionem refellit Sixt. Senen., l. uI Biblioth. Annot. 156, Alphons. de Castr. cont. Heres. lib. III, in uerbo, Bellum.

Neque uero accusare quemquam crimine capitali. Non est hoc simpliciter uerum; cause enim adesse possunt, quibus non modo iusto homini accusare facinorosum licet, sed etiam ad accusationem instituendam obligatur: quando uidelicet intelligat, scelus in rei publice perniciem ire, et idoneis id  testibus probari possit. S. Greg. apud Gratian. in Can. Si quis super his; in Canon. Metropolitanorum; et Gelas. in Canon. Quapropter secunda, quest. 7; Pius Papa in Canon. Si quis per capillum 22, quest. 1; S. Thom. 2-2, quest. 68, art. 1; Sot. de iust. et iur. lib. u, quest. 5, art. 1.

Itaque in hoc Dei precepto nullam prorsus exceptionem fieri oportet, quin occidere hominem sit semper nefas, etc. Ioannes Duns in Iu distinct. 15, quest. 3, prope abest a Lactantii sententia. uerum illud Dei preceptum non adeo generale est, ut omnem prorsus exceptionem respuat, et causas aliquas adesse posse, quibus homo hominem iure interimat, demonstrat S. Thom. II-2, quest. 64; Dominic. Sot. de Iustit. et iur. lib. u, quest. 1.

Quem Deus sanctum animal esse uoluit, etc. Dictio, sanctum, hoc loco in significatione propria accipitur, et idem ualet, quod ab iniuria hominum defensum,  atque munitum, ut scribit Martian. Iureconsultus in l. Sanctum, D. de rer. Diuis. Donatus: Sanctum dicitur, quod omni obseruatione inuiolatum est. Ciceron. II, Philippic.: »Tanta enim est caritas patrie, ut uestris etiam legionibus sanctus essem.« Sic sancte leges dicuntur, que pene sanctione corrumpi uetantur, apud Ulpianum in l. Sacra, D. de rer. Diuis. Sic oppidorum muri sancti Pompeio Festo de uerb. ueterib. Caio Iureconsulto in l. prima, et Cassio, Sabino, Marciano in d. l. Sanctum, D. de rer. Diuis.



CAPUT XXIII.

Ut in hos affectus auidissime ruerent, eaque ratione propagari et multiplicari genera possent, etc. Sic et Galen. lib. XIu, de usu part. c. 2. Sic et S. Basil.: Is enim, inquit, appetitus mortalibus ad propagandam sobolem diuinitus est datus, etc.; et de Homine loquens Senec. in Consolatione ad Matrem, c. 13: Si cogitas, ait, libidinem non uoluptatis causa homini  datam, sed propagandi generis, quem non uiolauerit hoc secretum, et infixum uisceribus ipsis exitium, omnis alia cupiditas intactum preteribit.

Pudicitiam flagitauit. Ita B. sex uatic. et fere omnes alii tum mss. tum excusi. Alii sex eorumdem uaticanorum, et Aldus in emendatione erratorum sue editionis ad libri calcem, flagitiauit. Ego quidem nec satis habeo, cur alterutram lectionem probem, nec quid coniiciam inuenio. Nam cum flagitare nullam aliam habeat significationem, quam uehementer et sollicite exposcendi, recte dicas, puellam flagitari ab aliquo, ut apud Ulpianum in l. II, D. de priuat. delictis, quem locum profert Thomasius: sed ei minime opitulatur, quia aliud est puellam flagitare, aliud, pudicitiam flagitare. Guilielmus Fornerius l. II, Select. cap. 11, ait: flagitare idem proprie esse, quod stuprari. Auctoritates affert, quas alii uiderint. Ego mallem, flagitiauit, ut hic idem esset, quod flagitio pudicitiam affecit ac polluit, nisi uerbum ualde insolens formidarem.

 Ne capiti quidem parcit. Beroaldus ad Suetonium in Tiberio, cap. 45; Brodeus Miscellaneorum lib. II cap. 21; Magius Miscellan. lib. II, cap. 20, declarant hoc Lactantii dictum, qui contra hosce nefarios inuectus est etiam supra lib. u, cap. 9.

uerum etiam publicis uulgatisque corporibus abstinendum, Deus precepit; docetque nos, cum duo inter se corpora, etc. Hinc Ebionis et Helcheseitarum refellitur heresis, qui Pauli Apostoli Epistolas omnes repudiarunt, ut scribit Ireneus lib. I, adu. Heres. et Euseb. lib. III Eccles. Hist., cap. 27, et lib. uI, c. 27. Nam cum hec deprompta sint ex cap. 6, in fin. I ad Corinth. constat etiam illis temporibus, Pauli Epistolas inter diuinas Scripturas, et diuinitus inspiratas a fidelibus recensitas esse. Alias item Pauli sententias ut diuina Oracula refert alibi, supra hoc libro cap. 18, lib. de Ira Dei cap. 21. Consequenter etiam hinc profligatur heresis Simonis Magi, Saturnini, Nicolaitarum, Florianorum, Adamitarum, Waldensium, qui omnium feminarum usum promiscuum ausi sunt comprobare.

 Solam omnium mulierem patientem uiri fecit, etc. Sed Aristoteles equam quoque post fetum susceptum iniri scribit lib. uII Histor. Animal. cap. 4. Et Plin. alia quoque animalia preter mulierem, licet pauca, coitum noscere grauida tradit lib. uII, cap. 11.

 Iniquum est enim, ut id exigas, quod prestare ipse non possis. Hoc iisdem pene uerbis expressit Ulpianus in leg. Si uxor, §. Iudex, D. ad l. Iul. de Adulter. Seneca epistola 95, Eam partem, etc.



CAPUT XXIu.

Quod si liceret ut iis, qui in itinere deerrauissent, etc. Hic locus hodie non extat.

Secutis. Al. secutos. Prima lectio Patricio magis placuit, et mihi.

Magnum, inquit, nescio quid, etc. Eamdem auream sententiam habet Seneca initio duodecimi libri Epistolarum, epistola, Singulos dies. Sic certe, inquit, uiuendum est, tanquam in conspectu uiuamus, etc.

Neque uerbenis opus est, neque fibris, neque cespitibus, etc. Fibris ait, pro intestinis; pars pro toto. Sacra facturi super aras cespitem ex gramine, seu uerbenas apponebant. uerbena item et laurus suffitionibus frequens erat. uirgil. Eclog. 8:

   Molli cinge hec altaria uitta;
 uerbenasque adole pingues, etc.
Ob id uerbena , id est, sacra herba uocitata est Dioscoridi lib. Iu; Plinio, lib. XXu, cap. 9.

Ut a Cicerone dictum est, etc. Locum non reperio, nisi inter fragmenta incertorum librorum.



CAPUT XXu.

Ebur, inquit Plato, non castum donum Deo. Locus Platonis est XII de Legibus, ubi que diis offerenda sint docet. De ebore autem dicitur, quia frequens erat illius usus apud Gentes in simulacris deorum faciendis, ut scribit Plin., lib. uIII, cap. 10, et lib. XII, cap. 1; uirgil. I Georg.:

Et mestum illacrymat templis ebur, etc.

uerum apud istos, qui nullo modo rationem diuinitatis intelligunt, donum est, quidquid auro, etc. Errat Lactantius; nam quam ille refutat, ipsa est uera et propria differentia inter donum et sacrificium, ut docent Chrysost. Homil. 18, in Epist. ad Hebreos,  Theophilact., ad cap. 8 eiusdem Epist., S. Thom. 2-2, quest. 85, art. 3.

Itaque Deo utrumque incorporale offerendum est. . . . . Donum est integritas animi; sacrificium, laus et hymnus, etc. Propheta quoque in Psalmis sepe sacrificium laudis commemorat, de quo Paulus ad Hebreos XIII, et Spiritus contribulatus sacrificium dicitur Psalm. L, et omne opus bonum de Epistola ad Hebreos. Hec quidem omnia improprie et metaphorice sacrificia dicuntur; proprie uero sacrificia uocantur res oblate, circa quas aliquid fit: sicut olim animalia, que mactabantur, et comburebantur; et nunc panis, qui benedicitur, et frangitur, et comeditur, ut docet Chrysost., Theophilact. et S. Thom. ubi supra; et utraque sacrificia Deo debentur. uid. que diximus supra, lib. II, cap. 2, et hoc eodem lib. cap. 1.

In illo sermone perfecto. Sic supra, lib. Iu, cap. 6: et infra lib. uII, cap. 18, intelligit autem Asclepium.

 Bene ominare. Ita legendum ex Cod. B. et ipsomet Asclepio Hermetis, qui non semel ita dicit; nam sic quoque in Pimandr., cap. 9. Editiones Ald. Iuntar. Plantin. habent, Bene, bene, o mi nate, etc.

O Asclepi. Ita omnes impressi libri recte legunt, ut apud ipsum Hermetem. B. haud recte, O Asclepiades.



LIBER SEPTIMUS.



CAPUT PRIMUS.

Ut ait Plato. Locum illum innuit in Phedon: uis ergo, inquit, duas rerum species ponamus, alteram uisibilium, inuisibilium alteram, etc.

Qui ait, et ortum aliquando, et aliquando esse peririturum. Ut ex Lucretii carminibus constat lib. II, ad fin.



CAPUT III.

Stoici naturam in duas diuidunt partes. uid. Cic. I Academic.

uel hiauerint terre. Plin., lib. II, cap. 80.

Quoties demerse fluctibus, et urbes, et insule, etc. Plin., eod. lib., c. 92.

 Et multorum fundamenta montium latens et internus ignis absumit. Plin., eod, lib. cap. 106.

Maria extruuntur. Plin., lib. u, cap. 19.

Montes exciduntur. Ut Athos quondam a Xerxe, Persarum rege; Plin., lib. Iu, cap. 10.

Et ad eruendas opes interiora terre uiscera effodiuntur. De quo queritur Plin., lib. II, cap. 63, et in Proemio libri XXXIII, Senec., lib. u Natural. quest. cap. 15.

Cum uero mundum, omnesque partes eius, ut uidemus, mirabilis ratio gubernet. Diuinitus Aristoteles, Libell. de Mund., cap. 7.



CAPUT Iu.

Putantque homines in omnibus terris et agris tanquam fungos esse generatos. De qua opinione disseruit supra, lib. II, cap. 12.

Neque enim aut calore solis, aut lumine, aut aspiratione uentorum, etc. Hanc Taxaq. P. et alterius S. Saluatoris B. minus antiqui, et Plantiniane editionis  lectionem secutus sum omni culpa carentem, cum cetere aliquo modo oppugnari possint. Ald. aut calore solis, aut lune lumine; Florent. Iuntar. aut calore solis, aut lune, aut asperationem uentorum, etc., que lectio teneri potest iuxta eorum sententiam, qui lunam eque ac solem calefacere corpora censent. Suid. in .

Cur Deus omnia nostri causa cum faceret, tantam uim natricum uiperarumque fecerit? Preter Ciceronem in Lucull. Lucretius, lib. u:

Preterea genus horriferum natura ferarum
Humane genti infestum terraque marique
Cur alit, autque auget? etc.
Respondet Basilius Homil. 9, in Hexemer.: Nec uero est, quod quisquam accusare parentem rerum debeat ob eam causam, quod animalia, que uirus mittunt, perniciosa, et inimica uite nostre procreauerit; isto enim pacto pedagogum etiam accusare licebit, quod adolescentie facultatem, et procliuitatem in officio contineat,  plagisque ac uerberibus intemperantiam castiget, etc. Idem Homil. 5 non longe a principio; August. lib. de Heres. cont. Manich. I, cap. 16. In Codice autem Ciceroniano, pro illis cur tam multa pestifera terra, etc. sic legitur, cur mortifera tam multa perniciosa terra, etc.

Homini autem pro his omnibus, quod erat precipuum, rationem dedit solam. Itaque nudum formauit et inermem, etc. Idem ait lib. de Opficio Dei, cap. 2 et 3, et Aristot., lib. Iu de Part. Anim., c. 10. Ergo iniuste de Natura queritur Plinius in proemio uII, quod cum animantia cetera texerit aliquo modo, atque muniuerit, hominem nudum ac inermem formauerit.

Asclepiades noster. Hic ad Lactantium scripsit librum de Prouidentia Dei; Lactantius uicissim ad illum libros duos, nescimus quo titulo, ut referunt Hieronym. Honor., Augustodun. et alii.



CAPUT u.

 Et imbecillis corporibus illigatas, etc. Lactantius sepe uocat corpus laqueum anime, uinculum, septum, carcerem, custodiam, etc.; imitatus Platonem in Gorgia, Phedone, Cratylo, et Cicer. in Somn. Scipionis, in 1. Tuscul. et alibi: a quibus loquendi modis abstinere debemus nos. Et eos in Origene damnarunt Methodius, Epiphan. 2. Panar. Theophil. Alexandr., episc., lib. I, Hieronym. in epist. ad Pammach., Cyrill., lib. I, Comment. in Ioan. uid. supra ad c. 3, lib. II.

Tolerantiam malorum ac laborum, etc. Que hoc capite de perferendis erumnis atque laboribus, et lib. uI, cap. 11, de misericordie operibus exercendis disserit, obseruanda sunt aduersus Lutherum et sectatores, qui bona opera ad salutem necessaria negant.

Et cum Deo semper. In utroque cod. B. in duodecim uatic. T. P. et aliis omnibus mss. in editione  Iuntar. et Plantin. desinit hic cap. 5, et continenter 6 incipit illis uerbis: Nunc totam rationem, etc. Quare non leuis suspicio suboritur, totum eum, quem nunc subiiciam, haud sane breuem sermonem, quique in editione Aldina post hec uerba contexitur, nothum esse, atque ab alio suppositum: quanquam profecto ualde ingeniosum illum, et egregie strenuum ueteratorem fuisse oportuit, qui Lactantii stylum tam miro modo fuerit imitatus. Is sermo talis est: Neque nunc aliquis eo confugiat, ut dicat ad ipsius culpam pertinere, qui et bonum instituit, et malum. Cur enim malum uoluit esse, si id odio habet? Cur non bonum tantum fecit, ut nemo peccaret, nemo faceret malum? Quanquam hoc in omnibus fere prioribus libris docuerim, et id iam superius, quamuis leuiter, attigerim; tamen subinde admonendum est, quia omnis ratio in eo posita est. Nulla enim uirtus esse poterat, nisi diuersa fecisset; nec omnino apparere uis boni potest, nisi ex mali comparatione. Adeo malum nichil aliud est, quam boni interpretatio. Sublato igitur malo, etiam bonum tolli necesse est. Si  leuam manum, aut pedem amputaueris, nec corpus erit integrum, nec uita ipsa constabit. Adeo ad compagem corporis temperandam, aptissime cum dextris sinistra iunguntur. Item si pares calculos feceris, nemo ludet. Si unum colorem Circo dederis, nemo spectandum putabit, sublata omni Circensium uoluptate. Quos profecto qui prius instituit, amator unius coloris fuit: sed alterum ei, quasi emulum posuit, ut posset esse certamen, et aliqua in spectaculo gratia. Sic Deus, quum bonum constitueret, quum uirtutem daret, statuit etiam diuersa, cum quibus illa confligerent. Si desit hostis, et pugna, nulla uictoria est. Tolle certamen, ne uirtus quidem quidquam est. Quam multa sunt hominum inter se, et quam uariis artibus constituta certamina? Nemo tamen fortior, uelocior, prestantior haberetur, si aduersarium, cum quo contenderet, non haberet. Unde autem abest uictoria, abesse hinc et gloriam simul, et premium necesse est. Ut igitur uirtutem ipsam exercitatione assidua roboraret, eamque faceret de malorum conflictatione  perfectam, utrumque simul dedit, quia utrumque sine altero retinere uim suam non potest. Ergo diuersitas est, cui omnis ratio ueritatis innititur.

Non me preterit, quid hoc loco a peritioribus possit opponi. Si bonum sine malo esse non potest, quomodo primum hominem dicis ante offensum Deum in solo bono fuisse, aut postea in solo bono futurum? Discutienda nobis hec questio est: quod in prioribus libris pretermisi, ut hic implerem. Diximus superius, ex elementis repugnantibus hominis constare naturam. Corpus enim, quia terra est, comprehensibile est; temporale, brutum, atque tenebrosum est. Anima uero, quia de celo est, tenuis, eterna, sensibilis, illustris est. Que quia inter se contraria sunt, necesse est, hominem bono et malo esse subiectum. Anime adscribitur bonum, quia indissolubilis est: corpori malam, quia fragile est. Quoniam igitur sociata et coniuncta sunt corpus et anima, eque bonum et malum cohereat necesse est; nec separari alterutro possunt, nisi quum illa separata sunt. Denique boni malique notitia simul homini primo  data est. Qua percepta, statim de loco sancto pulsus est, in quo malum non est. Ubi cum esset in bono tantum, id ipsum bonum esse, ignorabat. Postquam uero accepit boni malique intelligentiam, iam nefas erat, eum in beatitudinis loco morari: relegatusque est in hunc communem orbem, ut ea utraque simul experiretur, quorum naturam pariter agnouerat. Apparet ergo, idcirco datam esse homini sapientiam, ut bonum discernat a malo; ut ab incommodis commoda, ab inutilibus utilia distinguat; ut habeat iudicium, et considerantiam, quid cauere, quid appetere, quid fugere, quid sequi debeat. Sapientia igitur constare sine malo non potest; uixitque ille princeps generis humani, quamdiu in solo bono fuit, uelut infans, boni ac mali nescius. Atenim postea hominem necesse est et sapientem esse, et sine ullo malo beatum. Sed id fieri non potest, quamdiu anima domicilio corporis induta est.

Quum uero factum fuerit corporis animeque dissidium,  tunc malum a bono separabitur. Et sicut corpus interit, anima manet: ita malum interibit, et bonum permanebit. Tunc homo, accepto immortalitatis indumento, erit sapiens, expers mali, sicut Deus. Qui ergo uult nos in bono esse tantum, id potissimum desiderat, ut sine corpore uiuamus, in quo est malum. Quod si tollatur, aut sapientia homini, ut dixi, aut corpus adimetur: sapientia, ut ignoret malum; corpus ut non sentiat. Nunc autem eum homo et sapientia sit instructus, ut sciat, et corpore ut sentiat, utrumque pariter in hac uita Deus esse uoluit, ut ratio uirtutis sapientieque constaret. Posuit itaque hominem inter utrumque medium, ut haberet licentiam uel mali, uel boni sequendi. Sed malo admiscuit apparentia quedam bona, id est, uarias et delectabiles suauitates, ut earum illecebris induceret hominem ad latens malum. Bono autem admiscuit apparentia quedam mala, id est, erumnas, et miserias, et labores, quorum asperitate ac molestia offensus animus refugeret a bono latenti. Hic ergo sapientie officium desideratur, ut plus mente uideamus, quam corpore:  quod pauci admodum facere possunt, quia et uirtus difficilis ac rara est, et uoluptas communis ac publica Ita necesse est, sapientem pro stulto haberi, qui dum appetit bona que non cernuntur, dimittit e manibus que uidentur; et dum uitat mala que non aspiciuntur, incurrit in mala que ante oculos sunt. Quod accidit nobis, cum neque cruciatum, neque mortem pro fide recusamus: quando ad summum nefas compellimur, ut prodita fide atque abnegato Deo uero, diis mortuis mortiferisque libemus. Hec ratio est, cur hominem Deus et mortalem fecerit, et malis subiecerit; licet ipsius causa mundum edificasset, scilicet ut uirtutem caperet, et ei uirtus sua immortalitatem daret. uirtus autem, sicut ostendimus, ueri Dei cultus est. Hoc autem sermone nichil asseritur, quod non alibi quoque Lactantius dixerit. Nam Deum in mundo bonum et malum esse uoluisse, docuit etiam lib. II, cap. 18, lib. u, cap. 7, lib. uI, cap. 15 et 22; l. de Ira Dei, cap. 15. Item eo loquendi modo ad materiam reprobationis spectante, de qua lib. Iu, cap. 20, uidelicet, Deum malo admiscuisse  quedam apparentia bona, id est, uarias suauitates, ut earum illecebris induceret hominem ad latens malum, etc., usus est supra lib. Iu, cap. 2 et 11. Fuisse autem Adamum, antequam fructum uetitum comederet, boni pariter, ac mali nescium, etc. asseruit lib. II, cap. 13.



CAPUT uII.

Hominum causa mundum, et omnia que in eo sunt esse facta, Stoici loquuntur. Ut testatur ille cum Stoico disputans apud Tertullianum in Lucullo ad fin. Cur Deus, inquit, omnia nostri causa cum faceret, sic enim uultis, tantam uim natricum, etc.

Ad uirtutem capessendam nasci homines Aristoteles disseruit. Locum innuit Aristotelis, qui hodie inter eius opera non extat: sed a Cicerone refertur II de Finib. illis uerbis: Hi non uiderint, ut ad cursum equum, ad arandum bouem, ad indagandum canem, etc.

Esse inferos Zenon stoicus docuit, etc. De Zenone  nichil tale comperio apud Scriptores, sed de Socrate apud Ciceronem, I Tuscul., circa med. Ita enim censebat, inquit, itaque disseruit, duas esse uias, duplicesque cursus animorum e corpore excedentium; nam qui se humanis uitiis contaminassent, etc.



CAPUT uIII.

Plato autem sic argumentatus est, immortale esse, etc. De hoc Platonis argumento uidendus Macrob. lib. II, in Somn. Scipion. cap. 13 et seqq., et S. Athanas. in Orat. cont. Idol. qui magna illud ex parte approbasse uidetur; S. Thom. II cont. Gent., cap. 82. Hinc suspicatus est, Platonem credidisse brutorum animas immortales, quod simpliciter dixerit animam ex se esse et a se moueri. Sed hic Platonem defendit Lactantius, quod adiectione sapientie humanam animam a mutorum animabus discreuerit.

Addidit igitur, ut effugeret hanc communitatem,  fieri non posse, quin sit immortalis animus, etc. Duo loca respexit Ciceronis, ubi argumenta Platonis colligit de immortalitate animorum; alterum I Tuscul.: Animorum nulla in terris origo inueniri potest, etc.; alterum Cat. maior. siue de Senect. ad fin.: Quid multa? sic mihi persuasi, sic sentio; cum tanta celeritas animorum sit, etc.

Harum, inquit, sententiarum que uera sit, Deus aliquis uiderit. Hec uerba apud Ciceronem prolata leguntur, dum de animi substantia disputaretur, non de immortalitate, de qua hic Lactantius.

Quoniam utraque, inquit, earum sententiarum, etc. Quonam e libro Ciceronis hec ceciderunt, habetur incertum.



CAPUT IX.

rectissime nominauit. Compositum enim et deductum nomen est ex nomine , id est Dei, et uerbo , quod est specto, aspicio; ut et Plutarch. tradit libello de Mun. Unde apparet, minus  recte scriptum in cod. B. qui non habet, sed . Ea uero uox crebra est apud Trismeg. Nam Pimand. cap. 12, ad fin. , etc., cap. 13, sub initium, c. eod. in fin. hymnodie, , etc.; initio cap. 14: .

Que non erit secundum naturam, etc. Ita B. P. Iunt. Plant. id est: uirtus non erit secundum naturam, si ratio tantum habenda est corporis, et non anime eternitatis: nam corpus ex uirtutis actibus frangitur potius, atque tabescit, ut recte exponit Thomasius. Al. quod nec erit secundum naturam.

Nam cum liceat nobis iucundissimis frui uoluptatibus, etc. Eodem argumento utitur Paulus Apost. I ad Corinth. cap. Xu: Si in hac uita tantum, etc.



CAPUT X.

Et tranquillitas animi est, etc. Hoc non simpliciter probat Aristoteles II Ethic. cap. 3, qua de re supra ad cap. 14, lib. uI.



CAPUT XII.


Quoniam cum corpore, inquit, anima nascitur, etc. Argumenta promit Epicureorum contra immortalitatem anime ex tertio Lucretii de Nat. rer.; et hoc est primum argumentum:

Preterea gigni pariter cum corpore, et una
Crescere sentimus, etc.

Cedit item retro, etc. Hec carmina paulo aliter leguntur apud Lucretium; ibi enim:

Cedit item retro de terra quod fuit ante
In terras; et quod missum est ex etheris oris,
Id rursum celi relatum templa receptant.

uelut humor fracto uase, etc. Alludit ad ea que ibi sequuntur.

Nunc igitur quoniam quassatis undique uasis, etc.

Quoniam crescit, inquit, sensus in pueris, etc. Lucretius:

Nam uelut infirmo pueri teneroque uagantur, etc.

 Primum non est idem mens et anima, etc. Obiectionem illam de sensu in pueris crescente, et in senibus deficiente conatur diluere. Sed parum ualide. Aristoteles I de Anim. tex. 65: Non esse animi uitium docent, si senes delirent, sed corporis, neque senectutem esse in animo, sed instrumentis, etc.

Nam dormientium mens, non anima sopitur. Haud satis profecto tenuisse mihi uidere, Lactanti, quid anima, quid mens esset. Non tibi succurrebat ex diuino preceptore, primo de Anim. text. 89 et seqq., et lib. II, text. 19 et 31. Animam unum quidam esse, plures habens potentias: superiorem earum hanc esse, quam ille , nos intellectum et mentem dicimus, quam nec corpori admixtam, nec instrumento affixam corporeo docet in III de Anim. tex. 6. Ideo non in mente somnum fieri, sed in sensu interiori scribebat, lib. de Somn., et uigil. cap. 2. Nihil  enim aliud esse somnum, quam refrigerationem primi sensiterii, eod. lib., cap. 3, et II de Partib. Anim. cap. 7.

Et in furiosis mens extinguitur, anima manet. Nuge. Quid est, extinguitur? Annon hec anime portio est ignis ille diuinus, de quo tu ipse, cap. 8 de Opificio, memineras? Cicero I Tusculanar.: Alteram autem affert rationem , nichil esse, quod doleat, quin id egrum esse quoque possit; quod autem in morbum cadat, id etiam interiturum: dolere autem animos; ergo etiam interire. Hec refelli possunt; sunt enim ignorantis, cum de eternitate animorum dicantur, de mente dici, que omni turbido motu semper uacet, non de partibus iis, in quibus egritudines, ire, libidinesque uersentur, quas is, contra quem hec dicantur, semotas a mente, et disclusas putat, etc.

Dementes uocantur. Abusiue: non quia sine mente sint, sed quia esse uideantur, cum ratione uti non possint, lesis instrumentis inferiorum potentiarum, que menti ad ratiocinandum famulantur.

 Ad sedem suam reuolet. Ut Cicer. in Somn. Scip.: Hinc profecti, huc reuertuntur; et in fin. I Tusc.: in nostram domum remigremus; et alibi sepe: quorum locorum imitatione raptus Firmianus temere hoc dictum effudit. Nos autem ab eiusmodi locutionibus abstinere debemus; nam fauent uniuersaliter dogmati de animabus ante corpora conditis, et de celo in terram lapsis, quod ridet ipsemet supra lib. III, cap. 18, et S. August. cum in II Academic. libror., dixisset, animum seueriorem rediturum esse in celum, eum loquendi modum damnat lib. I Retract. cap. 1, et se scribere debuisse ait, non rediturum, sed iturum, ob dictam superius rationem. uid. Notas lib. II, cap. 3.

At enim memoria deficit. Nam, ut ait Seneca pater in Prolog. Declamationum, Memoria est res ex omnibus partibus animi maxime delicata, et fragilis, in quam primum senectus incurrit.

uerum eadem, inquit, dolori et luctui obnoxia est,  etc. Secundum argumentum. Lucretius:

Huc accedit uti uideamus, corpus ut ipsum
Suscipere immanes morbos, etc.

Anima, inquit, etiam morbum corporis sentit, etc. Tertium argumentum. Lucretius:

Quin etiam morbis in corporis auius errat
Sepe animus, etc.

Obliuionem sui. Lethargum, de quo ibidem Lucretius:

Interdumque graui lethargo fertur in altum, etc.

Contagio eius egrescit. Parum sapienter. Si egrescit, etiam demum interit.

Sicut oculus, inquit, euulsus a corpore, etc. Quartum argumentum. Lucretius:

Scilicet auulsus radicitus ut nequit illam
Despicere ipse oculus rem, etc.

 Sicut id, quod uase continetur, etc. Absurda comparatio. Non continetur anima in corpore, ut id quod in uase: non continetur, ut id, quod in loco; nam anima potius continet corpus, quam contineatur a corpore, primo de anim. tex. 90; est autem in corpore, sicut forma in materia, Iu Physic. tex. 23.

Animam, quia non citius emittatur ex corpore, mortalem uideri, etc. Quintum argumentum. Lucretius:

Denique sepe hominem paulatim cernimus ire, etc.

Quod si immortalis nostra foret mens, non tam se moriens, etc. Sextum argumentum: sed Lucretius habet:

Non tam se moriens, etc.



CAPUT XIII.

. Ita legimus cum Musuro, et editione  Iuntarum; nam in Aldin. et Plantinian. deest, .

Sed sicut in fidibus ex intentione neruorum, etc. De hac Aristoxeni opinione, de qua meminit etiam lib. de Opif. cap. 16; uid. Platon. in Phedon., Arist. lib. I de Anim. tex. 54 et seqq.; Lucret. initio III, Cicer. I Tusculanar.



CAPUT XIu.

Plato. Apud quem in Timeo leguntur figmenta illa de sacerdote quodam Aegyptio narrante Soloni, Athenas nouem millibus annorum ante Solonis etatem fuisse conditas, omnesque insignes illius temporis res gestas in sacris Aegyptiorum libris subtiliter annotatas contineri.

Secuti fortasse Chaldeos. Probaui cum Thomasio lectionem utriusque cod. S. Saluat. B. T. P. pro ea, que in aliis habetur, sicuti fortasse Chaldei. Hi quidem innumera se annorum millia habere iactabant, ut hic ait Lactantius, et S. August. lib XII Ciuit.  cap. 10, quos et Lucret. refutat lib. u, Cur supera bellum Thebanum, etc. Macrob. lib. II, in Somn. Scip.

Nondum sextum millesimum annum esse conclusum, etc. Idem ait S. Augustinus dicto cap. 10.

Quo numero expleto, consummationem fieri necesse est. Increbuisse fertur hic error de duratione mundi sex millibus annorum ex ueteri quadam Hebreorum traditione, de qua in Thalmudicis uoluminibus ordine quarto, tract. 4, cui tit. Sanedrim, illumque confouisse aiunt non modo Rabbi quemdam nomine Isaac super cap. I Genes. et alios eiusdem secte nonnullos, sed ex nostratibus quoque insignes aliquot uiros; nam preter Lactantium ita opinati sunt Iust. Martyr, quest. 72, Irene. adu. Heres. cap. ultimo, Hilar. in Matth. c. XuII, Hieronym. in exemplari expositione Psalm. LXXXIX, ad Cyprian. et in commentar. super Miche. cap. Iu, Aug. XX Ciuit. cap. 7. Germanus uero, episc. Constantinopolit. in lib. de Theor. rer. Ecclesiast. secutus Hippol. Martyr. et Cyrill. in lib. de Antichrist. affirmat, mundum sex  millibus annorum superque quingentis duraturum. Contra hunc errorem extat aliorum Patrum auctoritas, Ambrosii lib. uII, in Luc. illud Matthei exponentis, Post dies sex transfiguratus est, etc. August. in Psalm. LXXXIX. Bede. in lib. de Ration. Temp. et denique ipsiusmet Saluatoris Act. 1 contestantis, non esse nostrum scire tempora, uel momenta, que Pater posuit in sua potestate, et Matth. XIII: De die autem illo, uel hora nemo scit, etc. Extat et res ipsa; nam cum ex errore illo colligeretur, ab eo tempore usque ad mundi consummationem ducentorum circiter annorum curriculum expectari, ut inf. cap. 25, profecto non modo iam ducenti anni, sed mille propemodum ac trecenti preterierunt. S. Thom. rationes ponit, quibus conuenit, ut dies Domini magnus ignoretur.

Hic est autem dies Sabbati, qui lingua Hebreorum a numero nomen accepit, etc. Nam Lactantius Sabbati nomen deductum putat a Sebang, quod est septem,  quia is est septimus dies, et ita quoque Theophil. ad Autolyc. lib. II. Alii malunt Sciabath, id est, Sabbatum requiem significare, et a uerbo Sciabath, quod est quiescere, deductum esse; quibus adstipulator Iosephus lib. I Antiquit. cap. 1, Philo. in lib. de Abraham, in principio, et de Migratione Abraham. Plutarchus autem, et quidam alii ethnicorum, fatue nimis aliunde putant deductum. Nam Plutarchus in 5 question. Conuiual. a Baccho, qui Sabbus est, quod eo die se mutuo Hebrei ad potandum inuitent; alii uero a Sabbo, morbi genere apud Aegyptios, quo replentur inguina ulceribus; illo enim laborasse aiunt Hebreos Aegypto exeuntes, et septimo die quieuisse, ac proinde diem illum Sabbatum nominasse. Certe ducem fuisse leprosorum et scabie laborantium Moysen in egressu de Aegypto, calumniati sunt Manethon Aegyptius, referente Iosepho contra ipsum disputante lib. I contra Appion. et  Iustinus historicus lib. XXXuI, qui ait, Moysen Damascena antiqua patria repetita, montem Syneum, al. Synam. occupauisse, in quo septem dierum ieiunio per deserta Arabie cum populo suo fatigatus cum tandem uenisset, septimum diem more gentis Sabbatum appellatum in omne euum ieiunio sacrauisse, quoniam ille dies famem illis, erroremque finierat, etc.

Sicut indicat Propheta, dicens, etc. Sed locus ille nichil opitulatur errori, cum ibi millenarius numerus sumatur pro indefinito quodam numero, ut in Psalm. CIu: uerbi quod mandauit in mille generationes; et in Ecclesiastic. Melior est unus timens Deum quam mille filii impii, etc. Cuiusmodi multa exempla reperiuntur apud profanos scriptores.

Ut mille annis in hoc mundo uiueret. Omne tempus, quod uixit Adam, fuisse comperio quinto Genes. nongentorum et triginta annorum.



CAPUT Xu.

 Quod Romanum nomen, etc. Et infra cap. 25: At uero cum caput illud orbis occiderit, etc. Fuit uetus traditio illorum temporum, cum primum Romanum imperium defecisset, uenturum Antichristum, et paulo post mundum interiturum. Ita enim scribit et Tertullian. in lib. ad Scapul. et Apologet., cap. 32, et Optat. Mileuitan. contra Donatist., lib. II, atque orta eiusmodi traditio uidetur ex prophetia Daniel., cap. II, ubi quatuor regna enumerantur, et post illa denunciatur aduentus Antichristi; et etiam ex uerbis Apostoli in II ad Thessalon., cap. II, ubi non prius uenturum ait Antichristum, quam discessio uenerit, scilicet populorum a Romano imperio, secundum Augustinum, lib. XX Ciuit., cap. 19. Sed quomodo est hoc, quia iamdiu gentes discesserunt a Romano imperio, necdum uenit Antichristus? Respondet S. Thomas super d. cap. II, Epist. Paul., lect. 1, his uerbis: Dicendum, quod nondum cessauit, sed est commutatum de temporali in spirituale, ut dicit Leo papa in sermone de  Apostolis; et ideo discessio a Romano imperio debet intelligi non solum a temporali, sed etiam a spirituali, scilicet a fide catholica Romane Ecclesie. Est autem hoc conueniens signum; nam Christus uenit, quando Romanum imperium omnibus dominabatur: ita e contra signum aduentus Antichristi est discessio ab eo.

Seneca Romane urbis tempora distribuit in etates, etc. Locum Senece non inuenio, sed quiddam eiusmodi apud Bedam de Temporibus, cap. 66.

Hystaspes quoque, qui fuit Medorum rex antiquissimus, etc. De huius uaticiniis sub nomine Hystaspis meminit etiam Paulus apostolus apud Clementem Alexandrinum uI Stromat. illis uerbis: Libros quoque Grecos sumite: agnoscite Sibyllam quomodo unum Deum significet, et ea, que sunt futura; et Hystaspen sumite, et legite, etc. Que cum in Epistolis Pauli non inueniantur, uerosimile est, Clementem antiquissimum theologum ex Pauli concionibus ad populum habitis, et memorie mandatis, et deinde ad posteros traditione quadam transmissis prodidisse. Eiusdem quoque sub  nomine Hystaspis non semel mentionem agit Iustin. Martyr. in Apolog. 2 pro Christian. Et hoc loco, septem codices uaticani habent, Hystaspes, pro eo quod in aliis libris excusis est, Hydaspes. Ideo uerum huius regis nomen restituimus Lactantio, quod etiam probat Theodorus Canterus uariar. lection. lib. II, cap. 19. Quamquam que de Hystaspe Darii patre affert ex Agathia historico, l. II, et Ammiano, lib. XXIII, huic nostro conuenire non possunt; siquidem Darii pater, qui et Hydaspes alicubi nominatur, non fuit rex, ut ex Herodot. constat. Et cum Roma condita fuerit circiter olympiad. 6, ut ex Euseb. Glarean. in Chronol. ad Liui. et aliis patet, Darius autem floruerit olymp. 64, ut ex Euseb. retulimus supra lib. Iu, cap. 14, necesse est, ut Darii pater multis pene non solum annis, sed etiam seculis post conditam Urbem extiterit, contra quam hoc loco Lactantius asserat, cui ait, hec multo ante prefatum Hystaspen, quam  Troiana illa gens, id est, Romana conderetur.

A quo amnis quoque nomen accepit, qui nunc Hydaspes dicitur. Iam hinc intelligis, cur fluuius Hydaspes dicatur Medus a uirgilio Iu Georg. illis carminibus:

Preterea regem non sic Aegyptus, et ingens
Lydia, nec populi Parthorum, aut Medus Hydaspes
Obseruant, etc.
Quod diuini pete expositores forsit. nec satis, quod ad rem faceret, attulerunt.

Admirabile somnium. Ita restituitur hic locus ex B. Cod. qui corruptus legitur in impressis, admirabilis omnium. Nam genuinam esse hanc lectionem uel illa que sequuntur ostendunt, sub interpretatione uaticinantis pueri, etc.



CAPUT XuI.

Ad consumendum. Ita reposui, pro eo quod corrupte est in omnibus, ad consumandum.

 Tum repente aduersus eos hostis potentissimus ab extremis finibus plage septentrionalis orietur, etc. In hoste potentissimo, qui aduersus decem reges orietur, non intelligit Lactantius Antichristum, ut censuit Franciscus Ribera ad cap. XII Apocalypsis, num. 13. Nam initio sequentis capitis ait, et hunc ipsum hostem deletum iri cum omnibus suis reliquiis ab altero rege ex Syria surrecturo humani generis proditore, quem cap. 19 Antichristum appellat, id quod clarius edisserit cap. 11. Epitomes horum librorum; ubi cum dixisset uiros decem occupaturos orbem, et contra eos surrecturum longe potentiorem ac nequiorem, qui tribus ex eo numero deletis Asiam possidebit, ceteris in potestate sua redactis, et adscitis, ait deinde inter ea mala exsurrecturum regem impium, non modo generi hominum, sed et Deo inimicum, qui reliquias illius prioris Tyranni conteret, cruciabit, uexabit, interimet; atque hunc futurum Antichristum satis aperte ostendit. In hoste igitur illo, quem ait debellaturum reges illos, fortasse Lactantius Neronem intellexerit;  nam et id putauisse S. Martinum Turonensem episcopum prodit Seuer. Sulpit. in Dialog. lib. II, in fin., quanquam et alii multi, ut scribit Seuer. ibid. S. Hieron. in illud Daniel. II: Et cor eius aduersus testamentum sanctum, etc., et S. Augustin., lib. XX Ciuit., c. 19, qui illos arguit, crediderunt, Neronem ipsum futurum esse Antichristum. Falsus igitur hoc loco Lactantius est, cum ex Scripturis constet, non alium regem, quam Antichristum ipsum, decem regibus illis superuenturum, qui eos subigat, et suo imperio subiiciat, ut docent omnes expositores super XII Danielis in fin. ubi uisio quarte bestie declaratur, et super XII Apocalyps. ad ea uerba, habens capita septem, etc., et super cap. XuII ad ea, et decem cornua, etc. Item Irene. aduersus Heres., lib. u, cap. 25 et 26; Hippolyt. Martyr., de Consumm. secul.; Thodoret. in Daniel., Oratione 7; Prosper Aquitanic. in lib. cui titulus; Dimid. tempor., cap. 7. Nec S. Martini auctoritate sustinetur quod de Nerone aliqui fabulantur; neque enim  id prophetico spiritu sensisse putandus est: sed ut forte ab aliis enarratum, aut scriptum acceperat, ita querentibus respondisse.



CAPUT XuII.

Propheta magnus mittetur a Deo, etc. Lactantius de uno tantum propheta mentionem habet, cum tamen, cap. XI Apocalyp. unde desumpsit, duos mittendos esse dicatur, quos Ioannes prophetas quidem uocat: sed eorum nomina silentio preterit; et ideo relictus est scriptoribus locus ad opinandum. Porro alterum eorum futurum Heliam omnes consentiunt ex cap. Iu Malach., at de altero pugnant. Nam alii futurum asserunt Moysen, ut Hilar. Can. in Matth. XX; Ambros. in lib. de Cain et Abel, cap. 2; Catharin. super Genes.; et Ioann. Arboreus, lib. XI Theosophias; alii Hieremiam, ut refert et credit idem uictorin. quem reprobat Ansbert. super d. cap. XI Apocalyp., et Hilar,  d. cap. 20. Recepta tamen a plerisque Patribus sententia uidetur, ut comes Elie sit Henoch futurus ex illo Ecclesiast. XLIu: Enoch placuit Deo et translatus est in paradisum, ut det gentibus penitentiam, etc., id est, in fine seculorum, quando predicaturus est penitentiam gentibus ab Antichristo seductis. Ita Tertull., lib. de Anim., cap. 28; S. Ephrem, serm. de Antichrist., et serm. de Consummat. seculi; Isidor., lib. de uit. et Mort. sanct., c. 3 et 35; Hippolyt. Mart., serm. de Antichrist.; Hieronym., epist. 148 ad Marcell. et in Psal. XX; August. in tract. de Antichristo, et lib. II de Peccato origin., cap. 23, et lib. IX super Genes. ad litter. cap. uI; Prosper Aquitanic. in Dimid. tempor., c. 13 et seqq.; Greg. Magn., lib. IX Moral., cap. 4, et homil. 12 in Ezech.; Damascen. Iu de Fid. orthod., cap. 27, ad fin. Iu, ea quoque super d. cap. 51; Gloss. Ansbert., Aymo, Rupert., Anselm., Richard., S. Thom., Andr. Arethas.

Peractisque operibus ipsius, alter rex orietur ex Syria,  etc. Non ante ortum Antichristi, ut ait Lactantius, sed ipsius persecutionis tempore prophete predicabunt diebus mille ducentis et sexaginta uidelicet quanto fere tempore durabit Antichristi persecutio, quoniam eorum predicatio quasi in antidotum persecutionis illius dabitur, ut docent omnes super illud cap. XI Apocalyps.: Et prophetabunt diebus mille ducentis.

Malo spiritu genitus. Non quia generandus sit a demone incubo alieno semine, ut quidam putauerunt: sed quia mali spiritus opera nascetur, ut tradunt Martyr Hippolytus, et Damascen. Cauenda quoque opinio asserentium, Antichristum non alium fore, quam diabolum, quos S. Hieronymus damnat II Daniel. super illud: Ecce oculi quasi oculi hominis, etc. Damasc. Iu de Fide orthod., cap. 28.

Illius prioris mali. Id est, illius prioris tyranni, ut exponit c. 12 Epitomes, quem decem reges dixerat subacturum esse sup. cap. anteced.

 Signabuntur ab eo tamquam pecudes. De charactere antichristi, quo suos signabit sectatores, habetur Apocalyp. XIII, sed qualis futurus sit ille character, ambigitur. Ex Primasio quidem tradit Ansbertus, atque ita tradit, ut id sibi a Deo reuelatum innuat, talem futurum illum characterem, ut in totum Christi nomen ex compendio includatur, qualis est is, quem imperator Constantinus Magnus, Leo Quintus, et alii nonnulli imperatores gestauerunt in Labaris, duobus modis exprimi solitum; talem enim characterem numismata uetera ostendunt, quorum formas typis excusas exhibet etiam cardin. Baronius, l. III Annal. sub anno Domini, 312, et Stewechius ad uegetium, l. II, c. 18. Lipsius, de Cruce, c. 15. Id uero simile est, quoniam nullum nomen magis amabit Antichristus, quam Christi nomen, quo Iudeos decipiet, et Agarenos, et multos etiam christianorum.



CAPUT XuIII.

, etc. Hec habentur in 5 sermone  Carminum Sibyllinorum: sed ibi multum uariat lectio.

. Ita lego cum M. Masuro propter metri rationem, sicut est in ms. B. et in editione Florentina: non autem , ut est in Aldina, et Plantinian.

. uariat hic uersus aliquantulum in codice Sibyllino, etc.

, etc. uariat lectio in Carmin. Sibyllinis; nam ibi:

   
.



CAPUT XIX.

, etc. Non extant in Carminibus Sibyllinis.

Et postea orbis terre Regnum recepturus est, etc.  De regno loquitur, quo Christum post iudicium mille annis cum iustis in terra regnaturum falso credidit Lactantius, de quo errore dicemus infra. Quare non immerito notauit hunc locum Didacus Couarruu., l. Iu uariar. Resol., c. 19, sub num. 10. Caute Isidorus hunc eumdem pene locum exscribens, lib. uI Origin., cap. 17, ab istis uerbis abstinuit.

Cadet repente gladius e celo, etc. Hoc dictum testimonio Scripture caret, cuiusmodi et alia nonnulla, que ex eorum temporum traditionibus referre putandus est.

. Sic omnino legendum est ex codice Sibyllino, monente id serie primarum litterarum cuiusque uersus in acrostichis; non , ut hic uulgo legitur.

, etc. Etiam hic uersus paulo aliter legitur in Carminibus Sibyllinis.



CAPUT XX.

Post hec aperientur inferi, et resurgent mortui, etc.  Lactantius hoc capite et sequentibus de futuro extremo iudicio, et de mortuorum resurrectione hec docet. Anime non statim post mortem iudicantur, sed in una communique custodia subtus terram detinentur usque ad diem uniuersalis iudicii, inf. c. 21. Duplex erit resurrectio: altera fidelium, id est eorum, qui in Dei religione fuerint uersati; altera impiorum, id est infidelium. Primum igitur, inquit, ex inferis, hoc est ex subterranea illa custodia excitabuntur fidelium anime ad sua corpora recipienda, ut hoc loco dicitur. Examen operum fiet, ut si plura, et grauia fuerint bona, ad uitam beatam dentur, sin e contra, ad penam damnentur, ut dicitur paulo inf. Examen fiet per ignem; nam ii, quorum peccata uel pondere, uel numero preualebunt, amburentur igne; quos autem plena iustitia, et maturitas uirtutis incoxerit, ignem illum non sentient, in fin. c. 21. Tum constituet Deus ciuitatem sanctam in medio terre, ubi regnabit mille annis cum iustis illis, qui preerunt uiuentibus ueluti iudices. Qui uero tunc reperti fuerint  in corporibus uiui, non morientur: sed per eosdem mille annos prolem sanctam et Deo charam generabunt. Ethnici non extinguentur omnino: sed quidam relinquentur in uictoriam Dei, ut triumphentur a iustis. Hec omnia c. 24. Denique post mille annos altera fiet resurrectio, uidelicet impiorum, qui idola coluerunt, qui Deum uerum uel nescierunt, uel abnegarunt; ii uero absque ullo iudicio  ad cruciatus eternos cum principe demonum, et eius ministris exterminabuntur; iusti autem renouato mundo, felices ac beati, in similitudinem angelorum in conspectu Altissimi semper uersabuntur, et in eternum seruient, c. 26. Protulit has ineptias Lactantius, quia non recte percepit uaticinium Ioannis apostoli XX Apocalyp.: Et uidi sedes, et sederunt super eas, etc. At uero una tantummodo erit resurrectio omnium, quorum alii quidem ibunt in celum ad uitam eternam, ii scilicet, qui post baptisma susceptum  uel nullam peccati maculam contraxerunt, uel contractam diluerunt ac purgauerunt; alii in infernum ignem eternum, ii uidelicet, qui in actuali mortali peccato obierunt: qui uero in solo originali decesserunt, uel in limbo, uel in hoc mundo, uel, ut ait S. Antoninus Florentin. p. p. Summe, tit. uIII, c. 1, § 4, in alio loco, quem solus nouit Deus, pena damni tantum, scilicet carentia uisionis diuine punientur. Quomodo autem uerba Ioann. apost. sint intelligenda, docent expositores Apocalyp. S. August., l. XX de Ciuit., c. 7 et seqq. ex recentioribus doctissime ac luculenter Franciscus Ribera super Apocalyp.

, etc. Extant hec carmina in oraculis Sibyllinis serm. 3, ubi lectio plurimum uariat, et hic uersus mutilus habetur.

. Sibyllinus codex, et S. Augustinus, lib. XuIII Ciuit., c. 23, habet .

Non resurrecturos esse impios in iudicium, etc. Quod  intelligendum est quoad discussionem meritorum, non autem quoad distributionem penarum; nam quoad premiorum uel penarum distributionem omnes iudicabuntur, iuxta illud Roman., XIu: Omnes astabimus ante tribunal Christi, ut explicat S. Thomas in Iu Sententiar. distinct. 47, quest. unica, artic. 3, et ipse Lactantius infra, c. 26.

Impiorum uero, etc. Ita legendum esse, cum uitiose uulgo legatur impios uero, textus ipse conuincit; num de animabus dicere pergit, de quibus ait paulo supra, sed eorum, qui iusti fuerunt, puras, et impassibiles, etc. Nunc alterum huius orationis membrum exequitur, impiorum uero, suppl. animas, mediam gerere naturam ex contagione carnis, cuius desideriis addicte fucum trahant, etc. Neque uero illud, addicte, cum dictione, impios, conuenit.

Par leuibus uentis, etc. Caue tamen putes, animam quasi uentulum quemdam, et auram esse.



CAPUT XXI.

 Primum igitur dicimus, tantam esse Dei potestatem, ut etiam incorporalia comprehendat, etc. Docet quomodo anima, cum spiritalis sit, pati possit ab igne corporeo. uidelicet eam pati non posse potentia naturali, quia cum in se, inquit, nichil habeat solidum et contrectabile, a solidis et corporalibus nullam uim pati potest; sed posse tamen ea potentia, quam theologi nostri obedientie potentiam nuncupant, qua cuncte res apte nate sunt creatori obedire, ita ut in eis quidquid ipse uult fiat. Exemplum affert de angelis, qui eum metuunt, cum inenarrabili quodam modo ab eo castigari possint, et de demonibus, qui ab eo torquentur, et puniuntur. Iam hoc nil aliud asserere est, quam quod S. Thom. in Iu Sentent., dist. 44, quest. 2, art. 3, et ibi alii quoque theologi docent, uidelicet ignem eternum in animas agere, et eas torquere posse tamquam instrumentum diuine uirtutis atque iustitie.

Nam quia peccata in corporibus contraxerunt, rursus  carne induentur, etc. Putauit Lactantius omne animarum iudicium differri post corporum resurrectionem: idcirco, inquit, licet Deus uirtute sua possit igne agere in animas etiam corpore exutas, tamen congruentius uult eas pati cum corpore, quia in corpore peccauerunt, et ideo rursus carne induentur. etc.

Et tamen non erit caro illa, quam Deus homini superiecerit, huic terrene similis, etc. Non negat eorum, qui surrecturi sunt, carnem futuram eamdem numero cum ea, quam habuerunt in uita, quod fides catholica docet, ut habemus, c. 1 de Summ. Trinit. et Fid. Cathol. et DD. demonstrant in Iu, distinct. 47 et 48; sed ait, non eam fore huic similem; et statim in quo futura sit ea dissimilitudo pronuntiat, nempe quia cum caro nostra ad ignis contactum diffluat ac consumatur, illa insolubilis erit, atque mansura, neque cruciatibus illis, et igne aliquando defectura.

Cuius natura diuersa est ab hoc nostro, etc. Naturam accepit hic non ita proprie pro substantia et forma specifica, sed aliquando laxius, atque abusiue, ut diuerse  illum ignem affirmet esse nature, id est, diuersarum quarumdam proprietatum, et operationum consequentium, quas statim, et ipse hic, et alii quoque recensent; Tertull., Apologet., c. 48; Minuc. in Octau.; Pacian., de Penit. et Confess. Quod uidelicet nullius materie fomite alatur, quod una cremet et recreet impios, et quod quantum de corporibus absumat, tantum reponat. Et hoc modo Damascenus etiam declaratur, qui quarto de Fid. Orthod., c. ultimo, ait impios mittendos esse in ignem eternum non materialem, qualis est apud nos, sed qualem nouit Deus. Dicitur enim in addition. ad III part. S. Thom., quest. 97, art. 5, et a S. Bonauent. in Iu Sentent. distinct. 44, art. 2, quest. 1, quod Damasc. non negat, ignem inferni esse simpliciter materialem, sed materialem, qualis hic noster, quia quibusdam proprietatibus a nostro igne differt, neque negat similitudinem in forma specifica, sed in operationibus quibusdam, ut diximus.  Nam quod ignis inferni eiusdem nature ac speciei sit cum igne nostro, probabilius uidetur, atque receptius a theologis, ut notatur in addition. ad III part. d. quest. 97, art. 6, et disserit Sotus in Iu Sentent. distinct. 50, quest. unic., artic. 1, conclusione secunda.

Nec admixtum habet fumum: sed est purus, ac liquidus, et in aque modum fluidus, etc. Fortassis de igne purgatorii hoc uerum sit; nam id aliqui tradidere. Ceterum de igne inferni pernegant omnes; Basil. in Psalm. XXXIII super illud, Timorem Domini, S. Greg. lib. IX Moral., cap. 49, qui ait ignem illum caliginosum esse, et splendore carentem. S. Thom. in II Sentent. distinct. 6, art. 3, ad 1 et in Iu, dist. 50, quest. unica, art. 2. S. Bonau, in Iu, dist. 44, art. 2, quest. 1. Habebit tamen ignis ille tantum de tristi luce, quantum sufficiat, ut damnati se mutuo possint contueri, ad miseriarum et penarum suarum augmentum, ut ait S. Gregorius, ubi supra.

Sed et iustos cum iudicauerit, etiam in igni eos examinabit.  De igne conflagrationis hec fere tradunt DD. Sanct. Thom. in Iu Sentent. dist. 47, art. 4. ad III, et ibid. S. Bonau. quest. 4, in fin. et in uII, p. Breuiloq. cap. 4.

Nec tamen quisquam putet animas post mortem protinus iudicari. Penas animarum et premia differri in diem iudicii uniuersalis post corporum resurrectionem, atque eas interim in una communi custodia detineri, Lactantius est opinatus, ut supra diximus hoc eodem cap. Idem senserunt et alii plerique antiquorum Patrum; Clemens Roman. I Recogn. ad fin., ex Petri Apostoli persona loquens; Iustin. Mart. in Question. a Gentib. posit. quest. 76; Irene. adu. Heres.; Tertull. Iu adu. Marcion. et lib. de Anim. cap. antepenult.; Origen. Homil. 7, in Leuitic. et II et Iu Principior.; uictor. super Apocal. ad ea, uidi sub altare; Prudent. in Hymn. pro exeq. defunct. et alibi; Ambros. II, de Caïn et Abel, cap. 2, et lib. de Bono Mortis, cap. 10; Chrysost. Homil. 39, in I ad Corinth.;  August. in Psal. XXXuI; Theodoret. ad cap. XI Epistole ad Hebre.; Arethas in illud Apocalyp., Usquequo, Domine, non uindicas sanguinem, etc.; Oecumenius ad cap. XI Epist. ad Hebre.; Theophilact. ibid. et in Comment. ad Luc. super illud, Hodie mecum eris, etc.; Eutymius ibid.; S. Bernard. super illud Apocalyp. uidi sub altare, etc. Denique pro hac sententia adducitur Iacobus Apostolus in liturgia diuini sacrificii; et ita Ioannem Romanum pontificem eius nominis uigesimum secundum credidisse, et credendum sanxisse, refert Ocham in operib. 93 dier., et Adrianus in Iu Sent. in fin. quest. de Sacram. confirmat. Quibus non obstantibus, nunc pro certo et infallibili dogmate habendum est, animas statim ab egressu corporum iudicari; et que rationis usum habuerunt, pro diuersitate meritorum ad gloriam paradisi, aut ad penam uel eternam in infernum, uel temporalem in purgatorium deduci; que uero ante rationis usum decesserunt, uel in limbum puerorum migrare, ubi pena damni tantummodo afliciantur pro  peccato originali contracto, nisi baptisma susceperint, uel in paradisum ad uitam beatam pro merito Christi, siquidem baptismate sunt ablute, ut docet S. Thom. S. Bonau. et ceteri in Iu Sentent. distinct. 45, art. 1. Et contraria assertio pertinet ad errorem Armenorum et Anabaptistarum asserentium animas Sanctorum ante resurrectionem corporum diuine uisionis gloria frui non posse, et tam demonum, quam animarum differri supplicium usque ad diem iudicii; quod de demonibus falsum, tradidi supra lib. II, cap. 15, ad ea, quibus quia liberum arbitrium, etc. De animabus etiam ei positioni Sancti Patres aduersantur; Chrysost. Homil. super illud Sapientie uI, Iustorum anime, et alibi; S. August. lib. IX Confession., cap. 3, et in Meditation. cap. 24; de Spiritu et anima, cap. 58, et de Ecclesiastic. dogmat., cap. 79; Greg. lib. Iu Moral., cap. 25; Hieronym. in Epitaph. Nepotian. et omnes theologi in Iu, distin. 45; S. Thom. in 1-2,  quest. art. 3; aduersantur Decretales epist. Innoc. III in cap. Maiores, de baptism. et in cap. Apostolicam, de Presbytero non baptizat. item Benedictus XI, in quadam Extrauagante, que licet in Corpore iuris non sit clausa, authentica tamen est, et infallibilis auctoritatis, quam integra fide refert Marsil. in Iu Sentent. quest. 13, art. 3, et Alfons. de Castr. adu. Heres. in uerbo Beatitudo. Quin etiam uniuersalia concilia; Florentinum sub Eugenio Iu his uerbis: Definimus illorum animas, qui post baptisma susceptum nullam omnino peccati maculam incurrerunt, illas etiam, que post contractam peccati maculam uel in suis corporibus, uel eisdem exute corporibus sunt purgate, in celum mox recipi, et intueri clare ipsum Deum trinum et unum sicuti est pro meritorum tamen diuersitate alium alio perfectius; illorum autem animas, qui in actuali mortali peccato, uel solo originali decedunt, mox in infernum descendere, penis tamen disparibus puniendas, etc. Item Concilium Trident. session. u, canon. 5. Aduersantur denique, et Sacrarum oracula  Scripturarum; ad Philippen. I: Cupio dissolui, etc.; II ad Corinth. u: Scimus quoniam si terrestris domus nostra, quem locum refert S. Thom. p. p. quest. 64, artic. 4, ad 3, etc., et eod. cap.: Audemus, et bonam uoluntatem habemus, etc. Luc XXIII: Hodie mecum eris in paradiso. Ad testimonia Scripture, uel Patrum, que pugnare uideantur, sicubi dicatur beatitudinem, uel penam ante diem iudicii non dari, respondent theologi, id intelligendum esse de consummata illa beatitudine uel pena, que post corporum resurrectionem habebitur; uel id dici non quia ante diem uniuersalis iudicii per uniuscuiusque speciale iudicium non contingat bonis pariter ac malis par retributio meritorum: sed quia in die resurrectionis uniuersalis presente tota curia celestium, terrestrium et infernorum cuiusque operibus publice recensitis ante Christi Domini tribunal, per publicam, et cunctis manifestam sententiam iustis premium, et reprobis supplicium decernetur, atque ita omnia retractabuntur, perinde ac si nichil ante illam diem actum fuisset. Ad  extremum dicitur, eum errorem haud officere eruditioni et pietati illorum Patrum, cum Ecclesia illis temporibus nondum quicquam certi hac de re statuisset. Extrauagans autem Benedicti Undecimi Ioannem Pontificem uindicat a calumnia. Qui plura uolet aduersus hanc heresim, quam olim quoque uulgauit uigilantius hereticus a S. Hieronym. profligatus, et nuper Lutherus atque Caluinus, uideat S. Thom. in Opuscul. contra Grec. et Armen. cap. 9; Ocham part. II Dialog., tract. 1; Alphons. de Castr. adu. heres. ubi supra; Cardinalem Bellarmin., tomo I, controu. 7 Controuers.



CAPUT XXIII.

, etc. In oraculis Sibyllinis hec carmina multum uariant.



CAPUT XXIu.

Mille annis inter homines uersabitur, etc. Hec est  opinio Lactantii, post primam illam fidelium resurrectionem, Filium Dei mille annis regnaturum esse in terra cum iustis, in ea bonorum omnium affluentia, quam uates aureo seculo extitisse cecinerunt. Non absurde hic error ad Cerinthum primo refertur, ut tradit Euseb. uII Hist. Eccles. cap. 23 et lib. III, cap. 28. Quem secutus est Papias Hierapolitan. episc. ut scribit idem Euseb. eod. lib. III, cap. ultimo, Nicephor. cap. 20, Hieron. de Script. Eccles. in Papia. Papiam deinde propter Scriptoris antiquitatem, non propter dictorum rationem multi eccles. uiri secuti sunt, ut tradit Eusebius d. cap. ultimo, Hieron. ubi supra, et in Proem. lib. XuIII in Esai. Pro eodem errore pugnauit quoque Nepos quidam Aegyptius, quem refutauit Dionys. Alexand. in lib. de Repromission., ut refert Euseb. lib. uII Hist. cap. 22. At uero licet Hieronymus huius sententie recensuerit Tertull. et uictorinum, hodie tamen nichil extat eorum,  quod hoc dogma contineat: imo uictorin., super Apocalyp. illud tanquam Cerinthianam heresim damnat, Tertullianus autem quamuis Regnum mille annorum fateatur, tamen delicias illas non carnales, sed spiritales fore docet ad fin. lib. III adu. Marcion., quam opinionem aliquo modo tolerabilem, et a se ipso quandoque receptam ait S. Augustinus lib. XX Ciuit., cap. 7. Horum itaque milliariorum, siue millenariorum, error profectus est non solum ex uerbis cap. XX Apocalyps. perperam intellectis, ut diximus ad cap. XX huius libri: sed etiam ex traditione antiqua Iudeorum male interpretantium oracula prophetarum, ubi sepe ac multa dicunt de regno Christi in Hierusalem, ut tradit Euseb. lib. uII Hist. cap. 22, et Hieron. in Papia. Iam uero quamuis idem Hieronym. super illud Hierem. 23: Et conteres lagunculam, etc., eam heresim se non audere damnare dicat, quia eam multi ecc. uiri et martyres eam habuerint, tamen eam audacter atque aperte damnat ad cap. LX Esai., et quicumque de Heresibus scripserunt; nec immerito,  non enim prior aliqua futura est resurrectio, deinde altera, sed una in die nouissimo, quo de singulorum meritis iudicium feretur, quorum alii quidem ibunt in uitam eternam, alii uero in ignem eternum, ut dicitur Matth. XXu, probatur et Iob. c. XIX, Scio enim, quod redemptor meus uiuit, etc. I ad Thessalonic. Iu, Paulus docet, quod cum Dominus ad iudicandum uenerit, qui tunc uiuent, tollentur cum Sanctis obuiam Christo in era, et sic semper cum Domino erunt. Quin etiam eod. cap. XX Apocalyp. unde predicti occasionem erroris nacti sunt, una omnium resurrectio, et unum iudicium ponitur. Et uidi, inquit, mortuos magnos, et pusillos, etc. Ex quibus inane apparet commentum illud de tempore mille annorum post primam resurrectionem, quam altera deinde resurrectio sit secutura. Fridericus Stafilus in Epitome Lutherane theologie refert Anabaptistas, nostrorum temporum pestes, eumdem errorem de mille annis inter ceteras suas hereses recepisse, contra quem Tritemius in lib. de Script. Ecclesiasticis testatur  Gennadium scripsisse, et scripta edidisse: sed hodie non extant.

, , etc. Non habetur hic uersus in Codice Sibyllino.

Tum qui erunt in corporibus uiui, non morientur, etc. Tolluntur hec et quecumque sequuntur, sublato figmento illo de tempore mille annorum, in quo illa docet euentura.

Sub idem tempus etiam princeps demonum, etc. Ex XX Apocal. Et apprehendit draconem serpentem antiquum, etc.

Peractoque iudicio, ciuitas sancta constituetur, etc. Apocalyp. XI: Et ego Ioannes uidi sanctam ciuitatem Hierusalem, etc. Hec uerba Millenarii interpretati sunt de urbe illa, in qua sanctos cum Christo mille annis regnaturos crediderunt: at ibi de celesti patria loquitur Apostolus, ubi beati post iudicium Dei uisione in eternum fruentur.

Et luna claritudinem solis accipiet, etc. Hec que de  claritate lune ac solis, et de Terre fecunditate mystice propheta Esaias uaticinatus est cap. XXX futuraque predixit tempore primi aduentus Saluatoris nostri, Firmianus falso putauit euentura tempore illo mille annorum, de quo diximus hoc eod. cap.

Cedet et ipse mari uector, etc. Hi uersus omnibus habentur Ecloga quarta uirgilii: sed mire eorum ordinem perturbauit Lactantius, qui et scripsit, tunc etiam molli flauescet, etc., pro eo quod est apud Petam, Molli paulatim flauescet, etc.

Secundum Cumee Sibylle carmina. Ea non reperio; nam que profert Sixtus Senen. lib. II Biblioth. cap. ubi de Cumea, ex Stratonici Cumarum episcopi Collectaneis, eadem sunt, que statim postea refert Lactantius ex Erythrea, et reperiuntur inter oracula Sibyllin. ad fin. Sermonis tertii, quamuis non eodem, quo hic scribuntur, ordine.

, etc. In cod. Sibyllino, , et  multum ibi uariat lectio; rectior tamen, quam in Lactantio: conferat qui uolet.

, etc. Hi uersus aliquantulum uariant in Carmine Sibyllino; ibi enim:

. . . .



CAPUT XXu.

Omnis tamen expectatio non amplius quam ducentorum uidetur annorum, etc. Atquin a tempore, quo scribebat Lactant. ad hec usque tempora non modo ducenti, sed mille et trecenti fluxerunt. Cum autem paulo post annum Domini trecentesimum scriberet hec Lactantius, ut ostendi ad cap. 1 lib. I manifestum est, ipsum ab exordio mundi usque ad diem natalem Saluatoris computare annos quinque mille, et quingentos. Nam affirmat hic, et supra cap. 14, mundum duraturum annis sex millibus, a qua computatione non procul abest S. Augustinus aliquanto recentior Lactantio, qui et ipse scribit lib. XX Ciuit. cap. 7, quod sua etate spatia posteriora illius sexti millesimi  uoluebantur. Sed Eusebius in Chronic. Natalem Domini collocat sub anno ab exordio mundi centesimo nonagesimo nono supra quinquies millesimum.

Et esse ceperit. , impetus, uel ruina. Sic habet Plant. et Ald. edit.; at Florent. Iuntar. Et esse ceperit, tanquam pyra prorsus, id est, strues lignorum sit euasura ignibus comburenda. Utraque lectio ex ipsismet Carminib. Sibyllinis teneri posse uidetur; nam 3 et 8 Sermone dicitur, et eodem 8 Serm. traditur, Roman ignibus absumendam.



CAPUT XXuI.

Sed idem, cum mille anni, etc. Desumpta ex XX Apocal.: Et cum consummati fuerint mille anni, soluetur Satanas, etc., que declarantur a S. August. XX Ciuit. cap. 7 et 11 in fin.

Tunc ueniet nouissima ira Dei, etc. Cuius ire septem phialas angeli septem iussi sunt effundere super  terram, Apocalyps. XuI. uid. et Carmina Sibyllina Serm. 3.

Concutiet terram quam ualidissime, etc. Apocal. ibid.: Et terre motus factus est magnus, etc.

Et a motu eius scindentur montes Syrie, etc. Apocalyp. ibid.: Et ciuitates gentium ceciderunt, etc.

Et statuet Deus solem triduo ne occidat. Hoc dictum testimonio Scripture firmatum non inuenio.

Et inflammabit eum; et descendet estus nimius, etc. Apocalyp.: Et quartus Angelus effudit phialam suam in solem. etc.

Et grandines lapidum. Apocalyp.: Et grando magna sicut talentum descendit, etc.

Et replebuntur montes cadaueribus, et campi operientur ossibus. uidentur hec desumpta tum ex cap. XLIX Ezechielis, ubi iubentur conuocari omnes uolucres, uniuerse aues, et cuncte bestie agri ad uescendum, etc., tum etiam ex Apocalyp. XIX, ubi Ioannes audiuit angelum stantem in Sole, et uocantem uoce magna cunctas aues ad comedendum cadauera interfectorum:  ut ostenderent prophete multitudinem quamdam ingentem a Christo interficiendorum; solent enim hostium cadauera, cum plurima sunt, in escam auium inhumata relinqui.

Populus autem Dei tribus illis diebus, etc. Testimonium Scripture non habeo.

Renouabitur mundus a Deo, etc. Apocalyp. XXI: Et uidi celum nouum, et terram nouam.

In qua exterminabuntur impii, etc. Placet hec lectio Florent. edition., nam cum supra cap. XX, dixerit, primam illam resurrectionem futuram esse fidelium, qui scilicet in Dei religione fuerint uersati, hanc secundam fore dicit impiorum, qui manufacta coluerunt, etc. Ald. et Plantin.: In qua excitabuntur iniusti, etc.

Sed et Dominus illorum cum ministris suis comprehendetur.  Apocalyp. XX: Et Diabolus, qui seducebat eos, missus est in stagnum ignis, etc.

Ad penamque damnabitur. Sic S. Cyprian. in fin. de Idol. uanit. Iam uenturus e celo ad penam diaboli. uidelicet ad penam detrusionis, ut et textu liquet: sic etiam supra lib. III, cap. ultimo.

Que finxerint, credunt. Post hec uerba, in Aldina editione sequitur hec oratio ad Constantinum imperatorem directa, quam, quia deest in utroque codice S. Saluat., in P. et 12 uatic. et omnibus aliis mss. quos mihi uidere contigit, item in edit. Florent., Plantin. et ceteris plerisque, huc seorsum a textu subiicio, uidelicet: Sed omnia iam, sanctissime imperator, figmenta sopita sunt, ex quo te Deus summus ad restituendum iustitie domicilium, et ad tutelam generis humani excitauit. Quo gubernante Romane R. P. statum, iam cultores Dei pro sceleratis ac nefariis non habemur. Iam emergente atque illustrata ueritate, non arguimur ut iniusti, qui opera iustitie facere conamur. Nemo iam nobis Dei nomen exprobrat. Nemo irreligiosus  ulterius appellatur, qui soli omnium religiosi sumus; quoniam, contemptis imaginibus mortuorum, uiuum colimus, et uerum Deum. Te prouidentia summe diuinitatis ad fastigium principale prouexit, qui posses uera pietate aliorum male consulta rescindere, peccata corrigere, saluti hominum paterna clementia prouidere, ipsos denique malos a R. P. summouere, quos summa pietate deiectos, in manus tuas idem Deus tradidit, ut esset omnibus clarum, que sit uera maiestas. Illi enim, qui, ut impias religiones defenderent, celestis ac singularis Dei cultum tollere uoluerunt, profligati iacent: tu autem, qui nomen eius defendis, et diligis, uirtute ac felicitate prepollens, immortalibus tuis gloriis beatissimus frueris. Illi penas sceleris sui et pendunt, et pependerunt: te dextera Dei potens ab omnibus periculis protegit; tibi quietum, tranquillumque moderamen cum summa omnium gratulatione largitur. Nec immerito rerum Dominus ac rector te potissimum delegit, per quem sanctam religionem suam instauraret, quoniam unus ex  omnibus extitisti, qui precipua uirtutis et sanctitatis exempla preberes, quibus antiquorum principum gloriam, quos tamen inter bonos numerat, non modo equares, sed etiam  preterires. Illi quidem natura fortasse tantum similes iustis fuerunt. Qui enim moderatorem uniuersitatis Deum ignorat, similitudinem iustitie assequi potest, ipsam uero non potest. Tu uero et morum ingenita sanctitate, et ueritatis, et Dei agnitione in omni actu iustitie opera consummas. Erat igitur congruens, informando generis humani statu te auctore ac ministro diuinitas uteretur. Cui nos quotidianis precibus supplicamus, ut te in primis, quem rerum custodem uoluit esse, custodiat: deinde inspiret tibi uoluntatem, qua semper in amore diuini nominis perseueres. Quod est omnibus salutare, et tibi ad felicitatem, et ceteris ad quietem.



CAPUT XXuII.

Attendat lector in hoc capite preclarissimam Lactantii  exhortationem ad uitam pure atque innocenter agendam.

ueridicis hominum purgauit, etc. Lucretius, ueridicis igitur purgauit, etc.

Et finem statuit cuppedinis, etc. Sic quidem habent editiones Ald. et Plantin. et libri ipsi Lucretiani; licet B. T. P. editio Florent. Iuntar. et ueneta Tridini, et finem statuit torpedinis, etc.

Limite paruo. Secutus sum lectionem mss. Lactantii B. T. P. et quorumdam impressorum Lucretii, que lectio non displicet Lambino. uulg., Lucr., habent, tramite paruo, que lectio non admodum Lambino placet: at mss. quos ille secutus est, tramite prono, hoc est facili, et procliui. ueneta Tridin. et Florent. Iuntar. hic, limite prono, al. limite puro.



[EPITOME DIuINARUM INSTITUTIONUM.]





ADMONITIO O. F. FRITZSCHE  IN DIuINARUM INSTITUTIONUM EPITOMEN.

 »Institutionum diuinarum Epitomen iam Hieronymus librum dicit acephalon. In edd. uen. 1471, 72, Rom. 74, et Rostoch. 76, omnino desideratur; relique uero edd. sec. Xu, XuI et XuII, omissis prioribus capitibus Lu, ultimam tantum eius partem, modo in octauio, modo in duodecim capitula distinctam continent. Sed hec ipsa libri particula in quatuor tantum legitur libris scriptis: in c. Bodlei., 1 Bon. et 2 Regg., quorum alter est Reg.-Put., isque in fine etiam mutilus.  Permirum libellus expertus est fatum. Nam quem crederes scriptorem inchoatum reliquisse, aut nescio quam temporis iniuriam detruncasse, pene integer  nobis seruatus  est in codice Taurinensi. Ex quo libro cum C. M. Pfaffius Epitomen primum eruisset, eamque illustratam  edidisset Par. 1712, in-8o, ac deinde iterum separatim Dauisius cum notis uulgasset Cantab. 1718, in-8o, ab editoribus Lactantii non tantum multo auctior, sed etiam emendatior exhiberi potuit. Illa enim posterior libri pars a prioribus editoribus exhibita fluxit e codice perquam mendoso, sed iam ope edd. Taur., Bon. et Reg.-Put. plerisque locis facile emendari potuit. Ceterum cod. ille Taur., qui, preter Epitomen, alios etiam libros continet, ut genealogiam biblicam, quam una cum specimine historie Manicheorum denuo descripsit, et ed. Ferd., Flor., Fleck., est membranaceus, litteris uncialibus nec ligatis. uerba nullo spatio sunt distincta. Scriptus est seculo sexto, fortasse quinto, sed librarius sepissime  peccauit, et lingue latine fere ignarus uidetur fuisse. Epitome an non a Lactantio ipso esset profecta unus Walch. dubitauit: sed uir doctus hanc opinationem temere iecit.«





LUCII CAECILII FIRMIANI LACTANTII EPITOME DIuINARUM INSTITUTIONUM, AD PENTADIUM FRATREM. 



 PRAEFATIO.  [1Kb] Totius epitomes ac institutionum concilium et ratio.

Quanquam Diuinarum Institutionum libri, quos iampridem ad illustrandam ueritatem religionemque conscripsimus, ita legentium mentes instruant, ita informent, ut nec prolixitas pariat fastidium, nec  oneret ubertas: tamen horum tibi Epitomen fieri, Pentadi frater, desideras; credo, ut ad te aliquid scribam, tuumque nomen in nostro qualicumque opere celebretur. Faciam quod postulas, etsi difficile uidetur ea, que septem maximis uoluminibus explicata sunt, in unum conferre. Fit enim totum et minus plenum, cum tanta rerum multitudo in  angustum coarctanda  [4Kb] sit, et breuitate ipsa minus clarum, maxime cum et argumenta plurima et exempla, in quibus lumen est probationum, necesse sit preteriri; quoniam tanta eorum copia est, ut uel sola librum conficere possint. Quibus sublatis, quid potest utile, quid apertum uideri? Sed enitar, quantum res sinit, et diffusa substringere, et prolixa breuiare; sic tamen, ut neque res ad copiam, neque claritas ad intelligentiam deesse uideatur in hoc opere, quo in lucem ueritas protrahenda est.



CAPUT PRIMUM.  De Diuina Prouidentia.

Prima incidit questio, sitne aliqua prouidentia,  que aut fecerit, aut regat mundum? Esse, nemini dubium est; siquidem omnium fere philosophorum, preter scholam Epicuri, una uox, una sententia est, nec fieri sine artifice Deo potuisse mundum, nec sine rectore constare. Itaque non solum a doctissimis uiris, sed et omnium mortalium testimoniis ac sensibus coarguitur Epicurus. Quis enim de prouidentia dubitet, cum uideat celos terramque sic disposita, sic temperata esse uniuersa, ut non modo ad pulchritudinem ornatumque mirabilem, sed ad usum quoque hominum, ceterorumque uiuentium commoditatem aptissime conuenirent? Non potest igitur, quod ratione constat, sine ratione cepisse, quoniam certum est esse prouidentiam.



CAPUT II.   Quod Deus sit unus, nec possint esse plures.

Sequitur alia questio, utrumne Deus unus, an  plures? que quidem multum habet ambiguitatis. Dissentiunt enim non modo singuli inter se, uerum etiam populi atque gentes. Sed qui rationem sequetur, intelliget nec Dominum esse posse nisi unum, nec patrem nisi unum. Nam si Deus, qui omnia condidit, et idem Dominus, et idem pater est, unus sit necesse est, ut idem sit caput idemque fons rerum. Nec potest aliter rerum summa consistere, nisi ad unum cuncta referantur, nisi unus teneat gubernaculum, nisi unus frena moderetur, regatque uniuersa membra, tamquam mens una. Si multi sint in examine apum reges, peribunt aut dissipabuntur, dum

Regibus incessit magno discordia motu;
si plures in armento duces, tamdiu preliabuntur,  donec unus obtineat: si multi in exercitu imperatores, nec pareri poterit a milite, cum diuersa iubeantur, nec ab iis ipsis unitas obtineri, cum sibi quisque pro moribus consulat. Sic in hac mundi republica nisi unus fuisset moderator, qui et conditor, aut soluta fuisset omnis hec moles, aut nec condi quidem omnino potuisset.

Preterea in multis non posset esse totum, cum singuli sua officia, suas obtineant potestates. Nullus igitur eorum poterit omnipotens nuncupari, quod est uerum cognomentum Dei: quoniam id solum poterit, quod in ipso est; quod autem in aliis, nec audebit attingere. Non uulcanus sibi aquam uindicabit, aut Neptunus ignem; non Ceres artium peritiam, nec Minerua frugum; non arma Mercurius, nec Mars lyram; non Iupiter medicinam, nec Asclepius fulmen;  facilius illud ab alio iactum suscipiet, quam ipse torquebit. Si ergo singuli non possunt omnia, minus habent uirium, minus potestatis: is autem  Deus putandus est, qui potest totum, non  [3Kb] qui de toto minimum.



CAPUT III.  De Deo uno testimonia petarum.

Unus igitur Deus est, perfectus, eternus, incorruptibilis, impassibilis, nulli rei potestatiue subiectus, ipse omnia possidens, omnia regens, quem nec estimare sensu ualeat humana mens, nec eloqui lingua mortalis. Sublimior enim ac maior est, quam ut possit aut cogitatione hominis, aut sermone comprehendi; denique, ut taceam de prophetis unius Dei predicatoribus, pete quoque, et philosophi, et uates testimonium singulari Deo perhibent. Orpheus  principalem Deum dicit, qui celum solemque cum ceteris astris, qui terram, qui maria condiderit. Item noster Maro summum Deum modo spiritum, modo mentem nuncupat, eamque uelut membris infusam totius mundi corpus agitare; item Deum per profunda celi, per tractus maris terrarumque discurrere, atque ab eo uniuersas animantes trahere uitam. Ne Ouidius quidem ignorauit a Deo instructum esse mundum, quem interdum opificem rerum, interdum mundi fabricatorem uocat.



CAPUT Iu.  Quod Deus sit unus testimonia philosophorum.

Sed ueniamus ad philosophos, quorum certior  habetur auctoritas, quam petarum. Plato monarchiam asserit, unum Deum dicens, a quo sit mundus instructus et mirabili ratione perfectus. Aristoteles, auditor eius, unam esse mentem, que mundo presideat, confitetur. Antisthenes unum esse dicit naturalem Deum, totius summe gubernatorem. Longum est recensere, que de summo Deo, uel Thales, uel Pythagoras et Anaximenes antea, uel postmodum Stoici, Cleantes, et Chrysippus et Zenon, uel nostrorum Seneca stoicos secutus, et ipse Tullius predicauerint, cum hi omnes, et quid sit Deus, definire tentauerint, et ab eo solo regi mundum affirmauerint,  nec ulli subiectum esse nature, cum ab ipso sit omnis natura generata.

Hermes, qui ob uirtutem multarumque artium scientiam Trismegistus meruit nominari, qui et doctrine uetustate philosophos antecessit, quique apud Aegyptios ut Deus colitur, maiestatem Dei singularis infinitis asserens laudibus, Dominum et Patrem nuncupat; eumque esse sine nomine, quod proprio uocabulo non indigeat, quia solus sit; nec habere ullos parentes, quia ex se et per se ipse sit. Huius ad filium scribentis exordium tale est: Deum quidem intelligere difficile est, eloqui uero impossibile, etiam cui intelligere possibile est; perfectum enim ab imperfecto, inuisibile a uisibili non potest comprehendi.



 CAPUT u.  Quod unum Deum uates, id est Sibylle predicant.

Superest de uatibus dicere. uarro decem Sibyllas fuisse tradit; primam de Persis, secundam Libyssam, tertiam Delphida, quartam Cimmeriam, quintam Erythream, sextam Samiam, septimam Cumanam, octauam Hellespontiam, nonam Phrygiam, decimam Tiburtem, cui sit nomen Albunea. Ex his omnibus Cumee solius tres esse libros, qui Romanorum fata contineant, et habeantur arcani, ceterarum autem fere omnium singulos extare haberique uulgo, sed eos Sibyllinos uelut uno nomine inscribi; nisi quod Erythrea, que Troici belli temporibus fuisse perhibetur,  nomen suum uerum posuit in libro, aliarum confusi sunt.

Hac omnes, de quibus dixi, Sibylle preter Cumeam, quam legi nisi a Quindecimuiris non licet, unum Deum esse testantur, principem, conditorem, parentem, non ab ullo generatum, sed a seipso satum, qui et fuerit a seculis, et sit futurus in secula, et idcirco solus coli debeat, solus timeri, solus a cunctis uiuentibus honorari. Quarum testimonia, quia breuiare non poteram, pretermisi, que si desideras, ad ipsos tibi libros reuertendum est. Nunc reliqua persequamur.



 CAPUT uI.  Deus, cum  [3Kb] sit eternus et immortalis, sexu et successione non eget.

Hec igitur tot ac tanta testimonia liquido perdocent, unum esse regimen in mundo, unam potestatem, cuius nec origo excogitari, nec uis enarrari potest. Stulti ergo, qui de concubitu natos putant deos esse, cum ipse sexus et corporum copulatio idcirco mortalibus a Deo data sint, ut per sobolis successionem genus omne seruetur. Immortalibus uero quid opus est aut sexu aut successione, quos nec uoluptas nec interitus attingit? Illi ergo, qui dii putantur, quoniam et genitos esse tanquam homines, et procreasse constat, mortales utique fuerunt: sed dii crediti  sunt, quod, cum essent reges magni ac potentes, ob ea beneficia, que in homines contulerant, diuinos post obitum honores consequi meruerunt, positisque templis atque simulacris, memoria eorum tanquam immortalium retenta est atque celebrata.



CAPUT uII.  De Herculis uita facinorosa et morte.

Sed cum sit omnibus fere gentibus persuasum deos esse, res tamen eorum geste, quas tam pete quam historici tradiderunt, homines fuisse declarant. Hercules, per que tempora fuerit, quis ignorat, cum idem et inter Argonautas nauigauerit, et, expugnata Troia, Laomedontem, Priami patrem, ob periurium  interfecerit? Ab eo tempore paulo amplius quam mille et quingenti computantur anni. Hic ne natus quidem honeste traditur, sed Alcmene adulterio genitus, et ipse uitiis genitoris addictus. Nec feminis unquam, nec maribus abstinuit, orbemque totum non tam glorie, quam libidinis causa, nec tantum ad necandas belluas, quantum ad serendos liberos peragrauit. Cumque esset inuictus, ab una tamen Omphale triumphatus est, cui claua et spolio leonis tradito, indutus ipse feminea ueste, atque ad pedes mulieris abiectus, pensa, que faceret, accepit. Idem postea instinctu  furoris elatus, paruos liberos et uxorem Megaram trucidauit. Postremo sumpta Deianyre coniugis ueste, cum difflueret ulceribus, doloris impatiens, rogum sibi in Oeteo monte construxit, eoque se uiuum cremauit. Sic efficitur, ut etiamsi ob uirtutem deus credi potuisset, ob hec tamen homo fuisse credatur.



CAPUT uIII.  De Aesculapio, Apolline, Marte, Castore et Polluce, atque de Mercurio et Baccho.

Aesculapium Tarquitius tradit ex incertis parentibus natum, et ob id expositum, atque a uenatoribus collectum, caninis uberibus educatum, Chironi in disciplinam datum. Hic Epidauri moratus est, Cynosuris, ut Cicero ait, sepultus, cum esset  ictu fulminis interemptus. Apollo autem pater eius non dedignatus est alienum gregem pascere, ut acciperet uxorem; et dilectum puerum cum peremisset imprudens, gemitus suos inscripsit in flore. Marti, uiro fortissimo, adulterii crimen non defuit; siquidem catenis cum adultera uinctus spectaculo fuit.

Castor et Pollux alienas sponsas non impune rapuerunt, quos Homerus non petica, sed simplici fide mortuos sepultosque testatur. Mercurius, qui de stupro ueneris genuit Androgynum, deus esse meruit, quia lyram reperit et palestram. Liber Pater, debellata India uictor, cum Cretam forte uenisset, Ariadnem conspexit in littore, quam Theseus et uiolauerat, et reliquerat. Tum amore inflammatus, eam sibi in coniugium sociauit, et coronam eius, ut pete  ferunt, inter astra signauit. Mater ipsa post fugam et obitum uiri cum in Phrygia moraretur, uidua et anus formosum adolescentem in deliciis habuit; et quia fidem non prestiterat, ademptis genitalibus, effeminauit Ideo etiam nunc Gallis sacerdotibus gaudet.



CAPUT IX.  De deorum turpitudinibus.

Ceres unde Proserpinam, nisi de stupro genuit? unde Latona geminos, nisi ex crimine? uenus deorum  et hominum libidinibus exposita, cum regnaret  [3Kb] in Cypro, artem meretriciam reperit, ac mulieribus imperauit, ut questum facerent, ne sola esset infamis. Ipse ille uirgines Minerua et Diana, num caste? Unde igitur prosiliuit Erichthonius? Num in terram uulcanus semen effudit, et inde homo tanquam fungus enatus est? Aut illa cur Hippolytum, uel ad secretas sedes, uel ad mulierem relegauit, ubi solus inter ignota nemora etatem ageret, et iam mutato nomine, uirbius uocaretur? Quid hec significant, nisi incestum, quod pete non audent confiteri?



CAPUT X.  De Ioue, ac eius uita libidinosa.

Horum autem omnium rex et pater Iupiter, quem  tenere in celo summam credunt potestatem, quid habuit potestatis, qui Saturnum patrem regno expulit, et armis fugientem persecutus est? quid continentie, qui omnia libidinum genera exercuit? Nam idem Alcmenam Ledamque summis uiris nuptas adulterio fecit infames; idem pulchritudine pueri captus, uenantem ac uirilia meditantem ad femineos usus uiolenter abripuit. Quid uirginum stupra commemorem, quarum multitudo quanta fuerit, filiorum numerus ostendit? In una tamen Thetide abstinentior fuit. Erat enim predictum, quod is, quem paritura esset, maior patre suo futurus esset. Pugnauit ergo cum amore, ne quis se maior nasceretur. Sciebat ergo, se non esse perfecte uirtutis, magnitudinis, potestatis, qui, quod ipse Patri fecerat, timuit. Cur  igitur maximus, optimus nominatur, cum se et peccatis contaminauerit, quod est iniusti ac mali, et maiorem timuerit, quod est imbecillis ac minoris.



CAPUT XI.  uaria emblemata, quibus Iouis turpitudines uelarunt pete.

Sed dicet aliquis, ficta hec esse a petis. Non est  hoc peticum, sic fingere, ut totum mentiare, sed ea, que gesta sunt, figura, et quasi uelamine aliquo uersicolore pretexas. Hunc habet petica licentia modum, non ut totum fingat, quod est mendacis et inepti, sed ut aliquid cum ratione commutet. In imbrem se aureum uertisse dixerunt Iouem, ut Danen falleret. Quis est imber aureus? Utique aurei nummi, quorum magnam copiam offerens, et in sinum infundens, fragilitatem uirginalis animi hac mercede corrupit. Sic et imbrem ferreum dicunt, cum uolunt multitudinem significare telorum. Catamitum in aquila rapuit. Que est aquila? Legio scilicet, quoniam figura huius animalis insigne legionis est. Europam transuexit in tauro. Quis est taurus? Utique nauis, que tutelam habuit tauri specie figuratam.  Sic Inachi filia, non utique bos facta transnauit: sed eiusmodi nauigio iram Iunonis effugit, quod habebat bouis formam. Denique cum in Aegyptum delata esset, Isis est facta, cuius nauigium certo quodam die in memoriam fuge celebratur.



CAPUT XII. Pete ea, que ad deos spectant, non omnia fingunt.

uides ergo, non omnia petas confinxisse, et quedam prefigurasse, ut cum uera dicerent, aliquid tale numinis adderent iis quos deos esse dicebant; sicut etiam de regnis. Cum enim dicunt Iouem Celi regnum sorte tenuisse, aut Olympum montem significant, in quo Saturnum, et Iouem postmodum habitasse  ueteres historie produnt, aut partem Orientis, que sit quasi superior, quod inde lux nascitur; Occidentis autem uelut inferior, et ideo Plutonem inferos esse sortitum; mare uero cessisse Neptuno, quod oram maritimam cum omnibus insulis obtinuerit. Multa sic pete colorant; quod qui nesciunt, tanquam mendaces eos arguunt, uerbo duntaxat. Nam re quidem credunt; quoniam deorum simulacra  sic fingunt, ut cum mares ac  [3Kb] feminas faciant, et alios coniuges, alios parentes, alios liberos fateantur, petis utique assentiunt: hec enim sine coitu et generatione esse non possunt.



CAPUT XIII.  Narrantur facta Iouis ex Euhemero historico.

Sed omittamus sane petas. Ad historiam ueniamus, que simul et rerum fide, et temporum nititur uetustate. Euhemerus fuit Messenius, antiquissimus scriptor, qui de sacris inscriptionibus ueterum templorum et originem Iouis, et res gestas omnemque progeniem collegit; item ceterorum deorum parentes, patrias, actus, imperia, obitus, sepulcra etiam persecutus est. Quam historiam uertit Ennius in latinam,  cuius hec uerba sunt: »Hec ut scripta sunt, Iouis fratrumque eius stirps atque, cognatio, in hunc modum nobis e sacra scriptione traditum est.« Idem igitur Euhemerus Iouem tradit, cum quinquies orbem circumiuisset, et amicis suis atque cognatis distribuisset imperia, legesque hominibus, multaque alia bona fecisset, immortali gloria memoriaque affectum sempiterna in Creta uitam commutasse, atque ad deos abiisse, et sepulcrum eius esse in Creta, in oppido Gnosso, et in eo scriptum antiquis litteris Grecis ZAN KPONOY; quod est Iupiter Saturni. Constat ergo ex iis, que retuli, hominem fuisse, in terramque regnasse.



CAPUT XIu. Saturni et Urani gesta ex historicis desumpta.


Transeamus ad superiora, ut originem totius erroris deprehendamus. Saturnus Celo et Terra traditur natus. Hoc utique incredibile est. Sed cur ita traditur, ratio certa est, quam qui ignorat, tanquam fabulam respuit. Saturni Patrem Uranum fuisse uocitatum, et Hermes auctor est, et sacra historia docet. Trismegistus paucos admodum fuisse cum diceret perfecte doctrine uiros, in iis cognatos suos enumerauit, Uranum, Saturnum, Mercurium. Euhemerus eumdem Uranum primum in terram regnasse commemorat his uerbis: »Initio primus in terris  imperium summum Celus habuit: is id regnum una  cum fratribus suis sibi instituit atque parauit.« Hic in Cod. ms. plura deficiunt, duo certe, ut arbitror, folia. Nec uox parauit tota extat, sed solum para sub finem pagine. Sequitur: Hominum stultam beneuolentiam et errorem diuinitas attributa sit.



CAPUT XX.  De Diis Romanorum propriis.

Dixi de religionibus, que sunt communes omnium gentium. Dicam nunc de diis quos Romani proprios habent. Faustuli coniugem Romuli Remique nutricem, cuius honori Larentinalia sunt dicata, uulgati fuisse corporis quis ignorat? Et idcirco Lupa nuncupata est, et in fere speciem figurata. Faula quoque  et Flora meretrices erant, quarum altera Herculis fuit scortum, sicut uerrius tradit; altera cum magnas opes corpore quesiuisset, populum scripsit heredem, et ideo in honorem eius ludi Floralia celebrantur.

Tatius muliebre simulacrum in cloaca maxima repertum consecrauit, et deam Cloacinam nuncupauit. Obsessi a Gallis Romani ex mulierum capillis tormenta fecerunt, et ob id ueneri Calue aram templumque posuerunt; item Pistori Ioui, quod eos monuerat in quiete, ut ex omni fruge panem facerent, et supra hostes iacerent, quo facto, desperantes Galli posse inopia Romanos subigi, ab obsidione discesserant. Pauorem ac Pallorem Tullus Hostilius deos fecit. Colitur et Mens, quam, credo, si habuissent, nunquam colendam putassent. Honorem atque uirtutem Marcellus  inuenit.



CAPUT XXI.  De sacris deorum Romanorum.

Sed et alios eiusmodi commentitios deos senatus instituit, Spem, Fidem, Concordiam, Pacem, Pudicitiam, Pietatem, que omnia, cum in animis hominum esse uera deberent, intra parietes falsa posuerunt. Hos tamen quamuis extra hominem in nulla sint omnino substantia, maliem potius coli, quam Rubiginem, quam Febrem, que non sacranda sunt, sed  execranda; quam Fornacem, cum suis Fornacalibus  sacris; quam Stercutum,  [40Kb] qui fumo pinguefacere terram primus ostendit: quam deam Mutam, que Lares genuit; quam Cuninam, que cunis infantium preest; quam Cacam, que ad Herculem de furto boum detulit, ut occideret fratrem. Quam multa sunt alia portenta atque ludibria, de quibus piget dicere? Terminum tamen non libet preterire, quia ne Ioui quidem Capitolino cessisse traditur, cum lapis esset informis. Hunc finium putant habere custodiam, eique publice supplicatur, ut Capitolii immobile saxum romani imperii fines et conseruet et proroget.



CAPUT XXII.  De sacris introductis a Fauno et Numa.

 Has omnes ineptias primus in Latio Faunus induxit, qui et Saturno auo cruenta sacra constituit, et Picum patrem tanquam deum coli uoluit, et fatuam Faunam coniugem sororemque inter deos collocauit, ac Bonam deam nominauit. Deinde Rome Numa, qui agrestes illos ac rudes uiros superstitionibus nouis onerauit, sacerdotia instituit, et deos familiis gentibusque distribuit, ut animos ferocis populi ab armorum studiis auocaret. Ideo Lucilius deridens ineptias istorum qui uanis superstitionibus seruiunt, hos uersus posuit:

Terriculas lamias Fauni, quas Pompiliique
Instituere Nume: tremit has; hic omnia ponit.
Ut pueri infantes credunt signa omnia ahena
uiuere, et esse homines, sic isti omnia ficta
uera putant, credunt signis cor inesse in ahenis,
Pergula pictorum, ueri nichil, omnia picta.
 Tullius quoque de Natura deorum commentitios ac fictos deos queritur inductos, et hinc extitisse falsas opiniones, erroresque turbulentos, et superstitiones pene aniles. Que sententia eo debet grauior comparari,  quod hec disseruit et philosophus et sacerdos.



CAPUT XXIII.  De diis et sacris barbarorum.

Diximus de diis; nunc de ritibus sacrorum culturisque dicemus. Ioui Cyprio, sicut Teucrus instituerat, humana hostia mactari solebat. Sic et Tauri Diane hospites immolabant; Latiaris quoque Iupiter humano sanguine propitiatus est. Etiam ante Saturnum sexagenarii homines ex persona Apollinis de ponte in Tiberim deiiciebantur, et eidem Saturno Carthaginienses non modo infantes prosecrabant, sed et uicti a Siculis, ut piaculum soluerent, ducentos nobilium filios immolauerunt. Nec illa his humaniora sunt, que fiunt etiam nunc Matri magne, atque Bellone, in  quibus antistites non alieno sanguine, sed suo litant, cum amputatis genitalibus a uiris migrant, nec ad feminas transeunt, aut sectis humeris detestabiles aras proprio cruore respergunt. Sed hec crudelia.

ueniamus ad mitia. Isidis sacra nichil aliud ostendunt, nisi quemadmodum filium paruum, qui dicitur Osiris, perdiderit et inuenerit. Nam primo sacerdotes ac ministri, derasis omnibus membris, tunsisque pectoribus, plangunt, dolent, querunt, affectum matris imitantes; postmodum puer per Cynocephalum inuenitur. Sic luctuosa sacra letitia terminantur. His etiam Cereris simile mysterium est, in quo, facibus accensis, per noctem Proserpina inquiritur, et ea inuenta, ritus omnis gratulatione ac tedarum  iactatione finitur. Lampsaceni asellum Priapo mactant. Ea enim uisa est aptior uictima, que ipsi, cui mactatur, magnitudine uirilis obsceni posset equari.

Lindos est oppidum Rhodi, ubi Herculis sacra maledictis celebrantur. Hercules enim cum boues  aratori abstulisset, atque immolasset, ille iniuriam suam conuiciis ultus  [19Kb] est, eoque ipso Sacerdote postmodum constituto, sancitum est, ut iisdem maledictis, et ipse, et alii postea sacerdotes sacra celebrarent. Cretici autem Iouis mysterium est quomodo infans aut subtractus sit patri, aut educatus. Capella presto est, cuius uberibus puerum Amalthea nutriuit. Idem etiam matris deum sacra demonstrant. Nam quia tum Corybantes galearum tinnitibus et scutorum pulsibus uagitum pueri texerant, nunc imago rei refertur in sacris: sed pro galeis cymbala, pro scutis tympana feruntur, ne puerum uagientem Saturnus exaudiat.



CAPUT XXIu.  De origine sacrorum et religionem.


Hec sunt mysteria deorum. Nunc etiam originem religionum requiramus, ut et a quibus, et per que tempora institute fuerint, eruamus. Didymus in iis libris qui inscribuntur , Melissea fuisse tradit Cretensium regem, cuius filie fuerint Amalthea et Melissa, que Iouem nutrierint caprino lacte ac melle. Hunc nouos ritus ac pompas sacrarum introduxisse, et primum diis sacrificasse, id est ueste, que dicitur Tellus. Unde Peta:

   primamque deorum
Tellurem;
et postmodum: deum matri. Euhemerus autem in sacra historia ipsum Iouem dicit, postquam imperium  ceperit, sibi multis in locis fana posuisse. Nam »circuiens orbem, ut quemque in locum uenerat, principes populorum amicitia sibi et hospitii iure sociabat. Cuius rei ut posset memoria seruari, fanum sibi creari iubebat, atque ab hospitibus suis annua festa celebrari. Sic per omnes terras cultum sui nominis seminauit.« Quando autem isti fuerint, facile colligi potest. Scribit enim Thallus in historia sua, Belum regem Assyriorum, quem Babylonii colunt, quique Saturni fuerit equalis et amicus, antiquiorem fuisse Troico bello annis CCCXXII, et sunt ab Ilio  capto anni MCCCCLXX. Unde apparet, non amplius quam MDCCC esse annos, ex quo nouis deorum cultibus institutis, humanum genus inciderit in errorem.



CAPUT XXu.  De aureo seculo; de simulacris ac Prometheo, qui primus hominem effigiauit.

Merito igitur pete commutatum esse aureum seculum memorant, quod fuerit regnante Saturno. Nulli enim tunc dii colebantur: sed unum et solum Deum nouerant. Postquam se terrenis ac fragilibus subiugauerunt, colentes ligna, et era, et lapides, commutatio seculi facta est usque ad ferrum. Amissa enim Dei notitia, et uno illo uinculo humane societatis  abrupto, uastare se inuicem, predari ac debellare ceperunt. Quod si rursum oculos suos tollerent, ac Deum intuerentur, qui eos ad aspectum celi suique excitauit, nunquam se curuos et humiles facerent terrena uenerando, quorum stultitiam Lucretius grauiter incusat, dicens:

Et faciunt animos humiles formidine diuum
Depressosque premunt ad terram,
qua reddunt. Nec intelligunt quam uanum sit ea timere que feceris, aut ab his aliquod sperare presidium, que muta et insensibilia, nec uident, nec audiunt supplicantem. Quid ergo maiestatis aut numinis habere possunt, que et fuerunt in hominis potestate ne fierent, aut ut aliud fierent, et sunt etiamnunc. Nam et uiolari et furto sublati possunt, nisi  illa et lex sepiat et humana custodia. Num igitur mentis sue compos uideri potest, qui talibus optimas uictimas cedit, dona consecrat, pretiosas uestes offert, quasi uti possunt, qui motu carent? Merito ergo Dionysius Sicilie tyrannus deos Grecie, cum eam uictor occupasset, spoliauit atque derisit, et post sacrilegia que admiserat, ad Siciliam prospera nauigatione remeauit, regnumque tenuit usque ad senectutem. Nec eum dii uiolati punire potuerunt.

Quanto satius est, spretis inanibus, ad Deum se conuertere, tueri statum quem a Deo acceperis, tueri  nomen. Idcirco enim , quia sursum  [2Kb] spectat, nominatur. Sursum autem spectat, qui Deum uerum et uiuum, qui est in celo, suspicit, qui artificem, qui parentem anime sue non modo sensu ac mente, uerum etiam uultu et oculis sublimibus querit. Qui autem se terrenis humilibusque substernit, utique illud quod est inferius sibi prefert. Nam, cum ipse opus Dei sit, simulacrum autem opus hominis, non potest humanum opus diuino anteponi; et sicut Deus hominis parens est, ita simulacri homo. Stultus igitur et amens qui adorat quod ipse fabricauit. Cuius artificii detestabilis et inepti auctor fuit Prometheus, patruo Iouis Iapeto natus. Nam cum primum Iupiter, summo potitus imperio, tamquam Deum se constituere uellet, ac templa condere, et quereret aliquem, qui humanam figuram posset exprimere, tunc Prometheus extitit,  qui hominis effigiem de pingui luto figuraret, ita uerisimiliter, ut nouitas ac subtilitas artis miraculo esset. Denique illum et sui temporis homines, et postea pete, tamquam fictorem ueri ac uiui hominis prodiderunt, et nos, quoties fabrefacta signa laudamus, uiuere illa et spirare dicimus. Et hic quidem auctor fuit fictilium simulacrorum. Sequentes autem posteri et de marmore sculpserunt, et ex ere fuderunt: deinde processu temporum ex auro et ebore accessit ornatus, ut non modo similitudines oculos hominum, uerum etiam fulgor ipse prestringeret. Sic illecti pulchritudine, ac uere maiestatis obliti, insensibilia sentientes, irrationabilia rationabiles, exanima uiuentes colenda sibi ac ueneranda duxerunt.



CAPUT XXuI.   De elementorum et astrorum cultu.

Nunc refellamus eos etiam, qui elementa mundi tamquam deos habent, id est celum, solem atque lunam, quorum artificem non cognoscentes, ipsa opera mirantur et adorant. Qui error non imperitorum modo, uerum etiam philosophorum est; siquidem Stoici uniuersa celestia in deorum numero habenda censent, qua certos et rationabiles motus habent, quibus succedentium sibi temporum uicissitudines constantissime seruant. Non est igitur in his uoluntarius motus, quia prestitutis legibus seruiunt, non proprio utique sensu, sed opificio summi conditoris, qui illa sic ordinauit,  ut inenarrabiles cursus et certa spatia conficerent, quibus dierum ac noctium, estatis et hyemis alterna uariarent. Quod si effectus eorum, si meatus, si claritatem, si constantiam, si pulchritudinem admirantur, intelligere debuerunt, quanto his pulchrior,  et preclarior, et potentior sit ipse conditor, atque artifex eorum Deus. Sed illi diuinitatem humanis uisibus estimauerunt, ignorantes nec eternum esse posse, quod ueniat sub aspectum, nec quod sit eternum posse oculis mortalibus comprehendi.



CAPUT XXuII.  De hominis creatione, peccato et pena; ac de angelis, tum bonis, tum malis.

Unum et ultimum restat, ut, quoniam plerumque accidit, sicut in historiis legimus, ut maiestatem suam dii ostendisse uideantur per auguria, per somnia, per oracula, tum etiam penis eorum, qui sacrilegia commiserant, doceam que ratio id effecerit, ne quis  etiamnunc in eosdem laqueos incidat, in quos illi ueteres inciderunt. Cum Deus pro uirtute maiestatis sue mundum de nichilo condidisset, celumque luminibus adornasset, terram uero et mare complesset animalibus, tum hominem de limo ad imaginem similitudinis sue figuratum inspirauit ad uitam, posuitque eum in paradiso, quem conseuerat omni genere fructiferi ligni, et precepit ei, ne una ex arbore, in qua posuerat ei scientiam boni malique, gustaret, fore interminatus, ut uitam perderet, si fecisset; si uero mandatum seruaret, immortalis permaneret. Tum serpens, qui erat unus ex Dei ministris, inuidens homini quod esset immortalis effectus, illexit eum dolo, ut mandatum Dei legemque transcenderet. Et hoc modo scientiam quidem boni ac mali accepit; sed uitam,  quam perpetuam Deus tribuerat, amisit.

Eiecit ergo peccatorem de sancto loco, et in hunc orbem relegauit, ut uictum quereret per laborem, ut difficultates et erumnas pro merito sustineret; ipsumque paradisum uallo igneo circumfudit, ne quis hominum ad diem usque iudicii ad locum illum perpetue beatitudinis conaretur irrepere. Tum secuta est hominem mors ex Dei sententia; et tamen uita eius, licet temporalis esse cepisset, in mille annis terminum sumpsit, et id fuit humane uite spatium usque ad cataclysmi tempus. Nam post diluuium paulatim uita hominum breuiata, et ad annos centum uiginti redacta est. Serpens uero ille, qui de factis diabolus, id est, criminator siue delator nomen accepit, non destitit semen hominis, quem a principio deceperat,  persequi. Denique eum, qui primus in hoc orbe generatus est, inspirato liuore, in cedem fratris armauit, ut de duobus primogenitis hominibus alterum extingueret, alterum faceret parricidam. Nec quieuit deinceps, quominus per singulas generationes  pectoribus hominum malitie uirus infunderet, eos  [25Kb] corrumperet, deprauaret, tantis denique sceleribus obrueret, ut iustitie iam rarum esset exemplum, et uiuerent homines ritu belluarum.

Quod Deus cum uideret, angelos suos misit, ut uitam hominum excolerent, eosque ab omni malo tuerentur. His mandatum dedit, ut se terrenis abstinerent, ne qua labe maculati, honore angelico mulctarentur. Sed eos quoque idem ille subdolus criminator, dum inter homines commorantur, illexit ad uoluptates ut se cum mulieribus inquinarent. Tum damnati sententia Dei, et ob peccata proiecti, et nomen angelorum, et substantiam perdiderunt. Ita diaboli satellites facti, ut haberent solatium perditionis sue, ad perdendos homines se conuerterunt, quos ut tuerentur  aduenerant.



CAPUT XXuIII. De demonibus, ac eorum operationibus malis.

Hi sunt demones, de quibus pete sepe in carminibus suis loquuntur, quos custodes hominum appellat Hesiodus. Ita enim persuaserunt hominibus illecebris atque fallaciis suis, ut eosdem deos esse crederent. Denique Socrates habere se a prima pueritia custodem rectoremque uite sue demonem predicabat, sine cuius notu et imperio nichil agere posset. Adherent ergo singulis, et sub nomine Geniorum aut Penatium domos occupant. His sacraria constituuntur, his quotidie libatur ut Laribus, his honos datur tamquam malorum depulsoribus. Hi a principio, ut auerterent  homines a Dei ueri agnitione, nouas religiones et cultus deorum introduxerunt: hi memorias regum mortuorum consecrari, templa constitui, simulacra fieri docuerunt, non ut honorem Dei minuerint; aut suum augerent, quem peccando amiserunt: sed ut uitam hominibus eriperent, spem uere lucis auferrent, ne homines, unde illi exciderunt, ad immortalitatis  celeste premium peruenirent.

Iidem astrologiam prodiderunt, et auguratum, et aruspicium; que cum per se falsa sint, tamen ipsi, auctores malorum, sic ea gubernant, sic temperant, ut uera credantur. Ipsi etiam magice artis prestigias ad circumscribendos oculos repererunt. Illorum adspiratione fit, ut quod sit, non esse, et quod non sit, esse uideatur. Ipsi necromantias, ipsi sortes et oracula inuenerunt, ut mentes hominum per ambiguos exitus mentita diuinatione deludant. In templis uero et sacrificiis omnibus presentes adsunt, et prodigiis quibusdam fallacibus editis ad miraculum presentium, sic homines circumueniunt, ut inesse numen simulacris et imaginibus credant. Irrepunt etiam corporibus, ut spiritus tenues, uitiatisque membris, morbos conciunt,  quos sacrificiis uotisque placati postmodum relaxent: somnia immittunt, aut plane terrores, ut ipsi rogentur, aut quorum exitus respondeant ueritati, ut uenerationem sui augeant. Nonnunquam etiam in sacrilegos edunt aliquid ultionis, ut quisquis uiderit timidior ac religiosior fiat. Sic fraudibus suis obduxerunt humano generi tenebras, ut, oppressa ueritate, summi ac singularis Dei nomen in obliuionem ueniret.



CAPUT XXIX.  De Dei patientia atque prouidentia.

Sed dicit quispiam: »Cur ergo uerus ille Deus patitur hec fieri? An potius malos uel summouet, uel extinguit?  Cur uero ipsi demoni a principio fecit, ut esset, qui cuncta corrumperet, cuncta disperderet? Dicam breuiter, cur hunc talem esse uoluerit. Quero utrumne uirtus bonum sit, an malum? Negari non potest, quin bonum. Si bonum est uirtus, malum est igitur e contrario uitium. Si uitium ex eo malum est, quia uirtutem impugnat, et uirtus ex eo bonum est, quia uitium  affligit, ergo non potest uirtus sine uitio consistere, et si uitium sustuleris, uirtutis merita tollentur. Nec enim potest ulla fieri sine hoste uictoria. Ita fit, ut bonum sine malo esse non possit.«

uidit hoc Chrysippus, uir acris ingenii, de prouidentia disserens, eosque stultitie redarguit, qui bonum quidem a Deo factum putant, malum autem negant. Huius sententiam interpretatus est A. Gellius  [14Kb] in libris Noctium Atticarum, sic dicens: »Quibus non uidetur mundus Dei et hominum causa institutus, neque res humane prouidentia gubernari, graui se argumento uti putant, cum ita dicunt: Si esset Prouidentia, nulla essent mala. Nihil enim minus aiunt prouidentie congruere, quam in eo mundo, propter quem homines fecisse dicatur Deus, tantam uim esse erumnarum et malorum. Ad ea  Chrysippus, cum in libro quarto dissereret: Nihil prorsus, inquit, istis insulsius, qui opinantur bona esse potuisse, si non essent ibidem mala. Nam cum bona malis contraria sint, utraque necesse est opposita esse inter se, et quasi mutuo aduersoque fulta nisu consistere. Nullum adeo contrarium est sine contrario altero. Quo enim pacto iustitie sensus esse posset, nisi essent iniurie? aut quid aliud iustitia est, quam iniustitie priuatio? Quid item fortitudo sit, non intelligi potest, nisi ex ignauie appositione? quid continentia, nisi ex intemperantia. Quo item modo prudentia esset, nisi foret contraria imprudentia? Proinde, inquit, homines stulti cur non hoc etiam desiderant, ut ueritas  sit, et non sit mendacium. Namque itidem sunt bona et mala, felicitas et infortunitas, uoluptas et dolor. Alterum enim ex altero, sicut Plato ait, uerticibus inter se contrariis deligatum, si tuleris unum, abstuleris utrumque.« uides ergo id, quod sepe dixi, bonum et malum ita sibi esse connexa, ut alterum sine altero constare non possit. Summa igitur prudentia Deus materiam uirtutis in malis posuit; que  idcirco fecit, ut nobis constitueret agonem, in quo uictores immortalitatis premio coronaret.



CAPUT XXX.  De falsa sapientia.

Docui, ut opinor, cultus deorum non modo impios, sed etiam uanos esse; uel quod homines fuerint, quorum memoria post obitum consecrata sit; uel quod simulacra ipsa insensibilia et surda sint, quia sunt ficta de terra, nec oportere hominem qui debeat spectare celestia, terrenis se subiugare; uel quod spiritus, qui eas religiones sibi uindicant, incesti et impuri sint, et ideo Dei sententia condemnati ceciderint in terram, nec fas esse in eorum ditionem  uenire, quibus potior sis, si Deum uerum sequi uelis. Superest ut, quoniam de falsa religione diximus, etiam de falsa sapientia disseramus; quam philosophi profitentur, homines summa quidem doctrina et eloquentia prediti, sed longe a ueritate summoti, quia nec Deum, nec sapientiam Dei cognouerunt. Qui licet sint arguti ac diserti, tamen quia humana est eorum sapientia, etiam cum his congredi non uerebor, ut appareat a ueritate mendacium, a celestibus terrena facile posse superari.

Quid sit Philosophia hoc modo definiunt: Philosophia est amor uel studium sapientie. Non est ergo ipsa sapientia; quia necesse est aliud esse, quod amat, aliud, quod amatur. Si studium est sapientie, ne sic quidem philosophia sapientia est. Sapientia  enim res est ipsa, que queritur; studium uero, quod querit. Ipsa igitur definitio, uel nominis significatio, declarat philosophiam non esse ipsam sapientiam; dicam ne studium quidem esse sapientie, quo sapientia non comprehenditur. Quis enim studere dicatur ei rei, quam nullo modo possit attingere? Qui medicine, aut grammatice, aut oratorie  studet, studiosus eius artis, quam discit, dici potest: ubi didicit, iam Medicus, iam Grammaticus, iam Orator dicitur. Sic oportuit et studiosos sapientie, postquam didicissent, sapientes nominari. Cum autem studiosi sapientie, quamdiu uiuant,  [2Kb] uocentur, apparet illud studium non esse, quod ad ipsam rem, que studio petitur, non potest perueniri; nisi forte qui ad finem usque uite, ut sapiant, student, apud inferos sapientes erunt. Omni autem studio subiacet finis. Non est igitur id studium rectum, quod non habet finem.



CAPUT XXXI.  De scientia et opinatione.

Preterea duo sunt, que cadere in philosophiam  uidentur, scientia et opinatio; que si auferantur, tota philosophia corruit. Atqui utrumque philosophie ipsi philosophorum principes ademerunt. Scientiam Socrates, opinationem sustulit Zeno. uideamus an recte sapientia est, ut Cicero definiuit, diuinarum et humanarum rerum scientia. Que definitio si uera est, non cadit in hominem sapientia. Quis enim mortalium hoc sibi possit assumere, ut diuina et humana scire se profiteatur? Humana omitto; que quamquam cum diuinis connexa sunt, tamen quia sunt hominis, concedamus ut homo illa scire possit. Diuina certe per se scire non potest, quia homo est: qui autem scit illa, diuinus sit necesse est, ac propterea Deus. Homo autem nec diuinus, nec Deus est. Non potest igitur perscire  homo diuina. Nemo ergo sapiens, nisi Deus, aut certe is homo, quem Deus docuit. Illi autem, quia nec dii sunt, nec a Deo docti, sapientes ergo, id est, diuinarum et humanarum rerum scientes esse non possunt. Recte igitur a Socrate atque Academicis scientia sublata est. Opinatio quoque non congruit sapienti. Id enim quisque opinatur, quod ignorat. Opinari autem scire te, quod ignores, temeritas ac stultitia est. Recte igitur opinatio a Zenone sublata est. Si ergo scientia in homine nulla est, et opinatio esse non debet, philosophia radicitus amputatur.



CAPUT XXXII.  De philosophorum sectis, ac dissentione.

 Huc accedit, quod non est uniformis: sed diuisa  in sectas, et in multas discrepantesque sententias dissipata, statum non habet. Cum enim singule alias omnes impugnent et affligant, nec sit aliqua ex iis, que non iudicio ceterarum stultitie condemnetur, utique discordantibus membris, corpus omne philosophie ad interitum deducitur. Hinc Academia postmodum nata est. Nam cum uiderent eius secte principes omnem philosophiam, philosophis inuicem oppugnantibus, esse subuersam, susceperunt aduersus omnes bellum, ut omnia omnium dissoluerent, nichil ipsi asserentes, nisi unum, nichil sciri posse. Ita sublata scientia, philosophiam ueterem subruerunt. Sed ne ipsi quidem philosophorum nomen retinuerunt, qui ignorantiam fatebantur, quia nescire omnia non modo philosophi, sed ne hominis quidem sit. Ita philosophi,  quia nichil munimenti habent, mutuis se uulneribus extinguant, et ipsa tota philosophia suis se armis consumat ac finiat. At enim sola Physica labat. Quid illa Moralis? Num aliqua firmitate subnixa est? uideamus an philosophi in hac saltem parte consentiant, que ad uite statum pertinet.



CAPUT XXXIII.  Quod summum bonum sit in uita querendum.

Quod sit in uita, summum bonum queri necesse est, ut ad illud uita omnis et actiones nostre dirigantur. Cum de hominis summo bono queritur, tale constitui debet, primum, ut id ad hominem solum pertineat, deinde, ut animi sit proprium, postremo,  ut uirtute queratur. uideamus ergo, an summum bonum, quod philosophi determinant, tale sit, ut nec mutum animal, nec corpus attingat, nec possit sine uirtute conquiri.

Aristippus, Cyrenaice secte conditor, qui summum bonum esse censuit corporis uoluptatem, de numero philosophorum, deque cetu hominum propellendus est, quia se pecudi comparauit. Hieronymi summum bonum est nichil dolere; Diodori, dolere desinere. Sed cetere animantes dolorem fugiunt, et cum non dolent, aut dolere desinunt, gaudent. Quid igitur homini dabitur eximium, si bonum eius summum commune cum belluis iudicatur? Zeno summum bonum putauit, cum natura congruenter uiuere. At hec definitio generalis est. Omnes enim animantes cum natura  congruenter uiuunt, et est sua cuique natura.

 Epicurus animi asseruit uoluptatem. Quid est uoluptas animi? nisi  [2Kb] gaudium, quo plerumque luxuriat animus, ac relaxatur, uel ad lusum, uel ad risum. Sed hoc bonum etiam muta contingit, que cum pabulis saturata sunt, in gaudium et lasciuiam resoluuntur. Dinomachus et Callipho honestam uoluptatem probauerunt: sed aut idem dixerunt, quod Epicurus, ut corporis sit uoluptas inhonesta; aut si corporis uoluptates, alias turpes, alias honestas putauerunt, iam non est summum bonum, quod corpori adscribitur. Peripatetici ex bonis animi et corporis et fortune summum bonum conflant. Animi bona probari possunt. Sed si auxilio indigent ad complendam beatitudinem, utique imbecilla sunt: corporis uero atque fortune, non sunt in hominis potestate; nec iam summum  bonum est, quod aut corpori, aut extra positis assignatur, quia et pecudes attingit hoc duplex bonum, quibus opus est, ut et bene ualeant, et uictu non indigeant. Stoici aliquanto melius sensisse creduntur, qui summum bonum uirtutem esse dixerunt. Sed uirtus non potest esse summum bonum: quoniam, si malorum laborumque tolerantia est, beata per se non est; sed efficere aut procreare summum bonum debet, quia perueniri ad illud, sine difficultate ac labore maximo, non potest. At uero Aristoteles longe a ratione aberrauit, qui honestatem uirtuti copulauit; quasi aliquando uirtus aut ab honesta secerni, aut turpitudini posset adiungi.

Eryllus Pyrrhonius scientiam fecit summum bonum. Hec quidem, et hominis, et animi solius est:  sed potest sine uirtute contingere. Nec enim beatus putandus est, qui uel auditu aliquid didicerit, uel parua lectione cognouerit; nec est summi boni definitio, quia potest esse aut rerum malarum, aut certe inutilium scientia. Etsi sit bonarum et utilium, quam labore sis assecutus, summum tamen bonum non est, quia non propter se expetitur scientia, sed propter aliud. Nam idcirco artes discuntur, ut sint nobis aut uictui, aut glorie, aut etiam uoluptati: que utique summa bona esse non possunt. Ergo ne in Ethica quidem philosophi regulam tenent, quandoquidem in ipso cardine, id est, in ea disputatione, qua uita formatur, inter se pugnant. Nec enim possunt  paria esse aut similia precepta, cum alii forment  ad uoluptatem, alii ad honestatem, alii uero ad naturam, alii ad scientiam, alii ad querendas, alii ad fugiendas opes, alii ad nichil dolendum, alii ad patientiam malorum; in quibus omnibus, sicut superius ostendi, a ratione declinant, quia Deum nesciunt.



CAPUT XXXIu.  Quod ad iustitiam nati sint homines.

uideamus nunc quid sit summum bonum, quod sit propositum sapienti, summum bonum. Ad iustitiam nasci homines, non modo littere sacre docent, uerum etiam idem ipsi philosophi nonnunquam fatentur. Cicero sic ait: »Sed omnium, que in doctorum  hominum disputatione uersantur, nichil est profecto prestabilius, quam plane intelligi nos ad iustitiam esse natos.« Est hoc uerissimum. Nec enim ad scelus nascimur, cum simus animal sociale atque commune. Fere ad seuitiam gignuntur. Aliter enim nequeunt quam preda et sanguine uictitare. Easdem tamen etsi ultima fames urgeat, nichilominus generis sui animalibus parcunt. Idem faciunt et aues, quas aliorum uisceribus pasci necesse est. Quanto magis hominem, qui cum homine, et commercio lingue, et communione sensus copulatus est, parcere homini oportet, eumque diligere! Hec est enim iustitia.

Sed quoniam soli homini sapientia data est, ut Deum intelligat, et hec sola hominis mutorumque  distantia est, duobus officiis obstricta est ipsa iustitia. Unum Deo debet, ut patri, alterum homini, uelut fratri. Ab eodem enim Deo geniti sumus. Merito ergo ac recte dictum est, sapientiam esse diuinarum et humanarum rerum scientiam. Oportet enim scire nos quid Deo, quid homini debeamus; Deo scilicet religionem, homini caritatem. Sed illud superius sapientie, hoc posterius uirtutis est; et utrumque iustitia comprehendit. Si ergo constat ad iustitiam nasci hominem, necesse est iustum malis esse subiectum, ut uirtutem, qua est preditus, in usu habeat. uirtus enim malorum sustinentia est. uoluptates fugiet, ut malum; opes contemnet, quia  fragiles sunt; et, si habuerit, dilargietur, ut miseros  seruet; honores non appetet, quia sunt breues et caduci; iniuriam nulli faciet; si fuerit passus, non retribuet; et diripientem sua non persequetur. Nefas enim iudicabit [Col. 1043a] [9Kb] hominem ledere; et si quis extiterit, qui cogat desciscere a Deo, nec cruciatus, nec mortem recusabit. Ita fiet, ut eum necesse sit, et inopem, et humilem, et in contumeliis, aut etiam cruciatibus uiuere.



CAPUT XXXu.  Quod immortalitas sit summum bonum.

Quis igitur erit fructus iustitie atque uirtutis, si nichil habebit in uita nisi malum? Quod si uirtus, que bona omnia terrena contemnit, mala uniuersa sapientissime perfert, ipsamque mortem pro officio  suscipit, sine premio esse non potest, quid superest, nisi merces eius immortalitas sola sit? Nam, si cadit in hominem beata uita, ut philosophi uolunt, in eo solo non dissidentes, cadit ergo et immortalitas. Id enim solum beatum est, quod incorruptum; id solum incorruptum, quod eternum. Immortalitas ergo est summum bonum, quia et hominis, et animi, et uirtutis est. Tantum ad hanc dirigimur, ad hanc capiendam nati sumus. Idcirco nobis Deus uirtutem, iustitiamque proponit, ut eternum illud premium nostris laboribus assequamur. De ipsa uero non mortalitate suo loco disseremus. Restat philosophia, que ad beatam uitam nichil confert. Sapientia enim non in sermonis ornatu, sed in corde atque sensu consistit. Quod si et physica superuacua est,  et hec logica; in ethica uero, que sola necessaria est, philosophi errauerunt, qui summum bonum nullo modo inuenire potuerunt. Inanis igitur et inutilis omnis Philosophia reperitur, que nec rationem hominis comprehendere, nec officium potuit munusque complere.



CAPUT XXXuI.  De philosophis, scilicet Epicuro et Pythagora.

Quoniam de philosophia dixi breuiter, nunc etiam  de philosophis pauca dicam. Epicuri doctrina hec est, imprimis nullam esse prouidentiam. Et idem deos esse non abnuit. Utrumque contra rationem. Nam si sunt dii, est igitur prouidentia. Aliter enim Deus intelligi non potest, cuius est proprium prouidere. Nihil, inquit, curat. Ergo non modo humana, sed ne celestia quidem curat. Quomodo igitur, aut unde esse illum affirmas? Exclusa enim prouidentia curaque diuina, consequens erat ut non esse omnino Deum diceres. Nunc eum uerbo reliquisti, re sustulisti. Unde ergo rerum natura est, si Deus nichil curat. Semina, inquit, sunt minuta, que nec uideri, nec tangi possunt, quorum coitu fortuito et orta sunt omnia, et semper oriuntur. Si nec uidentur, nec ulla corporis parte sentiuntur, unde esse illa scire potuisti?  Deinde si sunt, qua mente conueniunt, ut aliquid efficiant? Si sunt leuia, coherere non possunt; si hamata et angulata, ergo secabilia sunt. Hami enim et anguli extant et possunt amputari. Sed hec delira et inutilia. Quid quod idem animas extinguibiles facit; quem refellunt non modo philosophi omnes et publica persuasio, uerum etiam responsa uatum, carmina Sibyllarum, ipse denique diuine uoces Prophetarum; ut mirum sit extitisse unum Epicurum, qui cum pecoribus ac belluis sortem hominis equaret.

Quid Pythagoras? qui primus est philosophus nominatus; qui animas quidem immortales esse, in alia tamen corpora, uel pecudum, uel auium, uel bestiarum commeare statuit. Nonne satius fuerat eas cum  suis corporibus extingui, quam sic ad aliena damnari; satius omnino non esse, quam post hominis formam, uel suem, uel canem uiuere? et homo ineptus, ut fidem dicto adderet, seipsum Troiano bello Euphorbum fuisse dixit, quo occiso, in alias figuras animalium transiisse, postremo Pythagoram factum. O felicem, cui soli tanta memoria concessa est! uel potius infelicem, cui translato in pecudem non licuit nescire quid fuerit! Atque utinam solus delirasset! Inuenit etiam qui crederent, et quidem indoctos homines, ad quos stultitie transiret hereditas.



CAPUT XXXuII.   De Socrate, ac eius contradictione.

Post hunc Socrates philosophie tenuit principatum, sapientissimus etiam oraculo dictus, quia se fatebatur unum scire, quod nichil sciret. Cuius Oraculi auctoritate abstinere se physicos  [2Kb] oportebat, ne aut quererent ea que scire non poterant, aut scire se putarent que ignorabant. uideamus tamen an sapientissimus Socrates, sicut Pythius predicauit. Usurpabat hoc sepe prouerbium, quod supra nos idem et nichil ad nos pertinere. Iam excessit sententie sue terminos. Nam qui unum se scire dicebat, aliud inuenit quod tanquam sciens diceret; sed id frustra. Nam et Deus, qui utique supra nos est, querendus est, et  religio suscipienda, que sola nos discernit a belluis: quam quidem Socrates non modo repudiauit, uerum etiam derisit, per anserem canemque iurando; quasi uero per Aesculapium non posset, cui uouerat gallum? En sapientis uiri sacrificium. Et quia eum prosecrare ipse non potuit, amicos moriturus orauit, ut post se soluerent uotum, scilicet ne apud inferos uelut debitor teneretur. Hic profecto et pronuntiauit, quod nichil scierit, et probauit.



CAPUT XXXuIII.  De Platone, cuius doctrina ad ueritatem propius accedit.

Huius auditor Plato, quem deum philosophorum  Tullius nominat, qui solus omnium sic philosophatus est, ut ad ueritatem propius accederet; tamen quia Deum ignorauit, in multis ita lapsus est, ut nemo deterius errauerit, imprimis quod in libris ciuilibus omnia omnibus uoluit esse communia. De patrimoniis tolerabile est, licet sit iniustum. Nec enim aut obesse cuiquam debet, si sua industria plus habet, aut prodesse, si sua culpa minus. Sed, ut dixi, potest aliquo modo ferri. Etiamne coniuges, etiamne liberi communes erunt? Non erit sanguinis ulla distinctio, nec genus certum, nec familie, nec cognationes, nec affinitates; sed sicut in gregibus pecudum confusa et indiscreta omnia, nulla erit in uiris continentia, nulla in feminis pudicitia? Quis esse in utrisque amor coniugalis potest, in quibus non est certus aut proprius  affectus? Quis erit in patrem pius, ignorans unde sit natus? Quis filium diliget, quem putabit alienum?  Quin etiam feminis curiam reseruauit, militiam, et magistratibus, et imperia permisit. Quanta erit infelicitas urbis illius, in qua uirorum officia mulieres occupabunt? Sed hec alias latius.

Zeno, Stoicorum magister, qui uirtutem laudat, misericordiam, que summa est uirtus, tanquam morbum animi amputandam iudicauit, que et Deo chara est, et hominibus necessaria. Quis est enim, qui aliquo in malo constitutus nolit esse miserabilis, ac non desideret auxilia succurrentium, que ad opem ferendam non nisi misericordie affectu excitantur? Hanc ille licet humanitatem, licet pietatem uocet, non rem, sed nomen immutat. Hic est affectus, qui soli homini datus est, ut imbecillitatem nostram mutuis adiumentis leuaremus; quem qui tollit, ad uitam  nos redigit belluarum. Nam, quod dicit paria esse peccata, ex eadem immanitate est, qua misericordiam ueluti morbum insectatur. Qui enim nullam facit differentiam delictorum, aut leuia magnis suppliciis afficienda censet, quod est crudelis iudicis, aut grauia paruis, quod est dissoluti, utrumque reipublice incommodum. Si enim summa scelera leuiter puniantur, audacia malis crescet ad facinora maiora; et si leuibus delictis pena grauior irrogetur, multi ciues, quoniam nemo esse sine delicto potest, in periculum uenient, qui, correpti, possent esse meliores.



CAPUT XXXIX.  De uariis philosophis, ac de antipodis.

 Illa uero leuia. Sed ex eadem uanitate nascuntur. Xenophanes orbem lune decem et octo partibus dixit esse maiorem, quam hec nostra sit terra. Itaque intra sinum eius aliam terram contineri, que ab hominibus et omnis generis animalibus incolatur. De antipodis quoque sine risu nec audiri, nec dici potest. Asseritur tamen quasi aliquid serium, ut credamus esse homines, qui uestigiis nostris habent aduersa uestigia. Tolerabilius Anaxagoras delirauit, qui nigram niuem dixit. Quorumdam non modo dicta, sed etiam facta ridenda sunt. Democritus agrum suum a patre sibi relictum deseruit, et pascua publica fieri passus est. Diogenes cum choro canum suorum, qui uirtutem illam summam et exactam rerum omnium contemptum profitetur, mendicare uictum  maluit, quam honesto labore conquirere, aut habere ullam rem familiarem. Certe uita sapientis  exemplum esse uiuendi ceteris debet. Si horum sapientiam omnes imitentur, quomodo stabunt ciuitates? Sed forsitan iidem  [3Kb] Cynici exemplum uerecundie prebere potuerunt, qui palam cum coniugibus suis cubitauerunt. Nescio quam possent uirtutem defendere, qui pudorem sustulerunt.

Non melior his Aristippus, qui, credo, ut amicule sue Laidi placeret, Cyrenaicam instituit disciplinam, qua summi boni finem in uoluptate corporis collocauit, ne aut peccatis auctoritas, aut uitiis doctrina deesset. An illi fortiores magis sunt probandi, qui ut mortem contempsisse dicerentur, uoluntariam necem sibi intulerunt? Zeno, Empedocles, Chrysippus, Cleanthes, Democritus, et hos imitatus Cato, nescierunt homicidii crimine teneri secundum ius  legemque diuinam eum qui se interfecerit. Deus enim nos in hoc domicilium carnis induxit; ille nobis temporale corporis habitaculum dedit, ut incolamus quamdiu idem uoluerit. Nefas igitur habendum est, sine Dei iussu uelle migrare. Non est ergo uis adhibenda nature. Scit ille quemadmodum opus suum resoluat. Cui operi si quis manus impias adhibuerit, ac diuini opificii uincula diruperit, Deum conatur effugere, cuius sententiam nec uiuus quisquam, nec mortuus potuerit euadere. Scelerati ergo sunt et nefarii, quos superius nominaui, qui etiam docuerunt, quas causas habere debeat mors uoluntaria, ut parum sit sceleris, quod homicide in semetipsos extiterunt, nisi ad hoc nefas et alios erudirent.



CAPUT XL.   De philosophorum insipientia.

Innumerabilia sunt philosophorum dicta factaque, quibus eorum insipientia redargui possit. Itaque quoniam cuncta enumerare non possumus, pauca suffecerint. Satis est intelligi, philosophos neque iustitie, quam ignorabant, neque uirtutis, quam mentiuntur, esse doctores. Quid enim doceant, qui suam sepe ignorantiam confitentur? Mitto Socratem, cuius est nota sententia. Anaxagoras omnia circumfusa tenebris esse pronuntiat. Empedocles angustas ad inueniendam ueritatem sensuum semitas esse. Democritus in profundo quodam puteo demersam ueritatem iacere  testatur, quam quia nusquam reperiunt, idcirco adfirmant neminem adhuc extitisse sapientem. Quoniam igitur nulla est  humana sapientia, sequamur ergo diuinam, Deoque gratias agamus, qui eam nobis, et reuelauit, et tradidit, ac nobis gratulemur quod ueritatem ac sapientiam celesti beneficio tenemus, quam tot ingeniis, tot etatibus requisitam philosophiam nemo potuit inuenire.



CAPUT XLI. De uera religione ac sapientia.

Nunc quoniam falsam religionem, que est in deorum cultibus, et falsam sapientiam, que est in philosophis, refutauimus, ad ueram religionem sapientiamque  ueniamus. Et quidem coniuncte, quia coherent, de utraque dicendum est. Nam Deum uerum colere, id est, nec aliud quidquam, quam sapientiam. Ille enim summus et conditor rerum Deus est, qui hominem uelut simulacrum suum fecit. Idcirco utique soli ex omnibus animalibus rationem dedit, ut honorem sibi tanquam patri, et tanquam domino referret, et hac pietate atque obsequio immortalitatis premium mereretur. Hoc est uerum diuinumque mysterium. Illis autem, quia uera non sunt, nulla concordia. Neque in philosophia sacra celebrantur, neque in sacris philosophia tractatur: et ideo falsa religio est, quia non habet sapientiam; ideo falsa sapientia, quia non habet religionem. Ubi autem utraque coniuncta sunt, ibi esse ueritatem necesse  est, ut si queratur ipsa ueritas quid sit, recte dici possit: aut sapiens religio, aut religiosa sapientia.



CAPUT XLII.  De sapientia religiosa; Christi nomen nulli notum, nisi ipsi et Patri.

Dicam nunc, quid sit uel sapiens religio, uel sapientia religiosa. Deus in principio, antequam mundum institueret, de eternitatis sue fonte, deque diuino ac perenni spiritu suo Filium sibi ipse progenuit, incorruptum, fidelem, uirtuti ac maiestati patrie respondentem. Hic est uirtus, hic ratio, hic sermo Dei,  hic sapientia. Hoc opifice, ut Hermes ait, et consiliatore, ut Sibylla, et preclaram et mirabilem huius mundi fabricam machinatus est. Denique ex omnibus angelis, quos idem Deus de suis spiritibus  [3Kb] figurauit, solus in consortium summe potestatis adscitus est, solus Deus nuncupatus. Omnia enim per ipsum, et sine ipso nichil. Denique Plato de primo ac secundo Deo non plane ut philosophus, sed ut uates locutus est, fortasse in hoc Trismegistum secutus, cuius uerba de Grecis conuersa subieci: » Dominus et factor uniuersorum, quem Deum uocari existimauimus, secundum fecit Deum uisibilem et sensibilem. Sensibilem autem dico, non quod ipse sensum accipiat, sed quod in sensum mittat et uisum. Cum ergo hunc fecisset primum, et solum, et unum, optimus ei apparuit,  et plenissimus omnium bonorum. Sibylla quoque Deum dicit ducem omnium a Deo factum; et alia, Deum Dei filium esse noscendum,« sicut ea, que in libris posui, exempla declarant. Hunc prophete diuino spiritu pleni predicauerunt; quorum precipue Salomon in libro Sapientie, item pater eius, celestium scriptor hymnorum, ambo clarissimi reges, qui Troiani belli tempora CLXXX annis antecesserunt, hunc ex Deo natum esse testantur. Huius nomen nulli esse notum, nisi ipsi et Patri, sicut docet Ioannes in Reuelatione. Hermes ait non posse nomen eius mortali ore proferri. Ab hominibus tamen duobus uocabulis nuncupatur, iehsu, quod est Saluator, et Christus, quod est Rex. Saluator ideo, quia est sanatio et salus omnium qui per eum credunt  in Deum; Christus ideo, quia ipse de celo in seculi huius consummatione uenturus est, ut iudicet mundum, et, resurrectione mortuorum facta, regnum sibi constituat eternum.



CAPUT XLIII.  De Iesu Christi nomine, et duplici natiuitate.

Sed ne qua forte sit apud te hesitatio, cur eum, qui ante mundum ex Deo natus sit, Iesum Christum appellemus, qui ante annos CCC. natus ex homine  est, rationem tibi breuiter exponam. Idem est Dei et hominis filius. Bis enim natus est. Primum de Deo in spiritu ante ortum mundi, postmodum in carne ex homine, Augusto imperante; cuius rei preclarum et grande mysterium est, in quo et salus hominum, et religio summi Dei, et omnis ueritas continetur. Nam cum primum scelerati atque impii deorum cultus per insidias demonum irrepserunt, tum penes solos Hebreos religio Dei mansit, qui tamen non lege aliqua, sed traditum sibi per successionem cultum patrio more tenuerunt usque ad id tempus, quo de Aegypto exierunt, Moyse duce, primo omnium prophetarum, per quem illis lex est a Deo imposita, qui Iudei sunt postmodum nominati. Seruierunt igitur Deo uinculis legis obstricti. Sed iidem, paulatim ad profanos ritus  aberrantes, alienos deos susceperunt, et derelicto patrio cultu, insensilibus simulacris immolauerunt. Propterea Deus prophetas ad eos misit diuino Spiritu adimpletos, qui illis peccata exprobrarent, et penitentiam indicerent, qui secuturam ultionem minarentur, ac denuntiarent futurum, si in iisdem delictis perseuerassent, ut alium mitteret noue legis latorem, et ingrato populo ab hereditate summoto, aliam sibi plebem fideliorem de exteris gentibus congregaret. Illi autem non modo perseuerarunt, uerum etiam eos ipsos, qui mittebantur, interfecerunt. Itaque damnauit eos ob hec facinora, nec adiecit ulterius prophetas mittere ad populum contumacem; sed Filium suum misit, ut gentes uniuersas ad gratiam Dei conuocaret. Nec illos tamen, licet impios et ingratos, ab spe salutis  exclusit: sed ad ipsos potissimum misit, ut si forte paruissent, non amitterent quod acceperant; si autem Deum suum non suscepissent, tum heredibus abdicatis, gentes in adoptionem uenirent. Iussit igitur eum summus Pater descendere in terram et humanum corpus induere, ut subiectus passionibus carnis, uirtutem ac patientiam non solum uerbis, sed etiam factis doceret. Renatus est ergo ex uirgine sine patre tanquam homo; ut quemadmodum in prima natiuitate spirituali creatus ex solo Deo sanctus Spiritus factus est, sic in secunda carnali ex sola matre  genitus, caro sancta fieret, ut per eum caro que subiecta peccato fuerat ab interitu liberaretur.



CAPUT XLIu.  Duplex Christi natiuitas ex prophetis probatur.

Hec sic futura, ut exposui, prophete ante predixerant. Apud Salomonem  [3Kb] ita scriptum est: Infirmatus est uterus uirginis, et accepit fetum, et grauata est, et facta est in multa miseratione mater uirgo. Apud Esaiam sic: Ecce uirgo accipiet in uterum, et pariet filium, et uocabitis nomen eius Emmanuel, quod significat Nobiscum Deus. Fuit enim nobiscum in terra, cum induit carnem; et nichilhominus Deus fuit in homine, et homo in Deo. Utrumque autem eum fuisse a prophetis ante predictum est. Quod Deus fuerit,  Esaias ita dicit: Adorabunt te, et in te precabuntur, quoniam in te Deus est, et nos nesciebamus, Deus Isrel. Confundentur et reuerebuntur omnes, qui aduersantur tibi, et cadent in confusionem. Item Ieremias: Hic Deus noster est, et non deputabitur alius absque illo, qui inuenit omnem uiam prudentie, et dedit eam Iacob puero suo, et Isrel dilecto sibi: Posthec in terris uisus est, et cum hominibus conuersatus est. Item, quod homo fuerit, idem Ieremias dicit: Et homo est, et quis cognouit eum? Esaias quoque sic tradit: Et mittet eis Dominus hominem qui saluabit eos, et iudicans sanabit eos. Item Moyses ipse in Numeris: Orietur stella ex Iacob, et exurget homo ex Isrel. Idcirco igitur cum Deus esset, suscepit carnem, ut inter Deum et hominem medius factus, hominem ad Deum  magisterio suo, superata morte, perduceret.



CAPUT XLu.  Christi uirtus et opera probantur ex Scripturis.

Diximus de natiuitate; nunc de uirtute operibusque dicamus: que cum magna inter homines ac mirabilia faceret, uidentes illa Iudei, magica potentia fieri putabant, ignorantes ea omnia, que fiebant ab eo, predicta  esse a prophetis. Aegros et uario morborum genere languentes non medela aliqua, sed ui ac potestate uerbi sui protinus roborabat, debiles resanabat, claudos ad gressum erigebat, cecis uisum restituebat, mutis eloquium dabat, surdos inauribat, pollutos maculatosque purgabat, furiatis demonum incursu mentem propriam reponebat, mortuos aut iam sepultos ad uitam lucemque reuocabat. Idem quinque millia hominum quinque panibus et duobus piscibus saturauit. Idem supra mare ambulauit. Idem in tempestate precepit uento, ut conquiesceret, statimque tranquillitas facta est: que omnia, et in prophetarum libris, et in carminibus Sibyllinis predicta inuenimus.

Ob hec miracula cum ad eum magna concurreret multitudo, et, ut erat, Dei filium, et a Deo missum  crederet, repleti inuidia sacerdotes ac principes Iudeorum, simul ira concitati, quod eorum peccata et iniustitiam coarguebat, coierunt ut eum occiderent. Quod futurum ante annos mille paulo amplius Salomon in Sapientia pronuntiauerat his uerbis: Circumueniamus iustum, quoniam insuauis est nobis, et exprobrat nobis peccata legis. Promittit scientiam Dei se habere, et filium Dei se nominat. Factus est nobis in traductionem cogitationum nostrarum; grauis est nobis etiam ad uidendum, quoniam dissimilis est aliis uita illius, et mutate sunt uie illius. Tanquam nugaces estimati sumus ab illo. Continet se a uiis nostris, quasi ab immunditiis, et prefert nouissima iustorum, et gloriatur patrem Dominum. uideamus ergo si sermones illius ueri sunt, et tentemus que euentura sunt illi. Contumeliis  et tormentis interrogemus eum, ut sciamus reuerentiam illius, et probemus patientiam illius. Morte turpissima condemnemus eum. Hec cogitauerunt, et errauerunt. Excecauit enim illos stultitia eorum, et nescierunt sacramenta Dei.

Harum igitur litterarum immemores, quas legebant, incitauerunt populum tanquam aduersus impium, ut eum comprehensum ad iudicium ducerent, mortemque eius impiis uocibus flagitarent. Intentabant  autem pro crimine id ipsum, quod se Dei filium diceret, et quod legem solueret, curando homines in Sabbato, quam ille se non soluere, sed implere dicebat. Cumque Pontius Pilatus, qui tum legatus in Syria  [3Kb] iudicabat, perspiceret causam illam ad officium romani iudicis non pertinere, misit eum ad Herodem Tetrarcham, permisitque Iudeis, ut ipsi legis sue disceptatores essent: qui, accepta sceleris potestate, addixerunt eum cruci, sed prius flagellis et palmis uerberauerunt, spinis coronarunt, faciem conspuerunt, in cibum et potum dederunt ei fel et acetum; et inter hec nulla uox eius audita est. Tunc carnifices sortiti de tunica eius et pallio, suspenderunt eum patibulo atque affixerunt, cum postridie Pascha, id est, festum diem suum celebraturi essent.  Quod facinus prodigia secuta sunt, ut intelligerent nefas quod admiserant. Eodem namque momento, quo spiritum posuit, et terre motus magnus, et deliquium solis fuit, ut in noctem dies uerteretur.



CAPUT XLuI.  Probatur ex prophetis passionem ac mortem Christi prenuntiatam fuisse.

Que omnia prophete sic futura esse predixerant. Esaias ita dicit: Non sum contumax, neque contradico: dorsum meum posui ad flagella, et maxillas meas ad palmas; faciem autem meam non auerti a feditate sputorum.  Idem de silentio: Sicut ouis ad immolandum adductus sum, et sicut agnus coram tondentibus sine uoce, sic non aperuit os suum. Item Dauid in Psalmo XXXIu: Congregata sunt in me flagella, et ignorauerunt: dissoluti sunt, nec compuncti sunt; tentauerunt me, et  striderunt super me dentibus suis. Idem de cibo et potu, Psalmo LXuIII: Et dederunt in escam meam fel, et in siti mea potum mihi dederunt acetum. Item de cruce Christi: Et foderunt manus meas et pedes meos. dinumerauerunt omnia ossa mea: ipsi autem contemplati sunt, et uiderunt me; diuiserunt uestimenta mea sibi, et super uestem meam sortem miserunt. Moyses in Deuteronomio:: Et erit pendens uita tua ante oculos tuos, et timebis die et nocte, et non credes uite tue. Item in Numeris: Non quasi homo Dominus suspenditur, neque quasi filius hominis minas patitur. Item Zacarias: Et intuebuntur in me, quem transfixerunt.

De solis obscuratione Amos ita dicit: In illo die, dicit Dominus, occidet sol meridie, et obtenebrabitur dies lucis; et conuertam dies festos uestros in luctum,  et cantica uestra in lamentationem. Item Ieremias de ciuitate Hierosolyma in qua passus est: Et subiuit sol ei, cum adhuc dies medius esset, confusa est et maledicta, reliquos eorum in gladium dabo. Nec frustra hec dicta sunt. Siquidem post breue tempus imperator uespasianus Iudeos debellauit, et terras eorum ferro ignique depopulatus est, obsessos fame subegit, Hierosolymam euertit, captiuos triumphauit, ceteris, qui reliqui fuerunt, terris suis interdixit, nequando iis ad solum patrium reuerti liceret. Que a Deo propter illam Christi crucem facta sunt, ut hoc in Scripturis eorum Salomon ante testatus sit dicens: Et erit Isrel in perditionem, et in improperium populo, et domus hec erit deserta, et omnis qui transiet per illam, admirabitur et dicet: Propter quam rem Deus fecit terre huic et huic domui hec mala? et dicent, quia dereliquerunt  Dominum Deum suum, et persecuti sunt Regem suum dilectissimum Deo, et cruciauerunt illum in humilitate magna: pro hoc importauit illis Deus mala hec. Quid enim non mererentur, qui Dominum, qui ad salutem ipsorum uenerat, peremerunt.



CAPUT XLuII.   De Iesu Christi resurrectione, apostolorum missione, Seruatorisque in celum ascensione.

Post hec detractum patibulo corpus monumento condiderunt. uerum tertio die ante lucem, terre motu facto, ac reuoluto lapide, quo sepulcrum clauserant, resurrexit. In sepulcro autem nichil, nisi exuuie corporis sunt reperte. Ipsum uero resurrecturum die tertio iam olim prophete fuerant prelocuti. Dauid in psalmo Xu: Non derelinques animam meam ad inferos, nec dabis Sanctum tuum uidere corruptionem. Item Osee: Hic est  [3Kb] Filius meus sapiens: propter quod nunc non resistet in contribulatione filiorum suorum, et de manu inferorum eruam eum. Ubi est iudicium tuum, mors, ubi est aculeus tuus? Idem rursus:  uiuificabit nos post biduum die tertio.

Profectus igitur in Galileam post resurrectionem, discipulos suos rursus, quos metus in fugam uerterat, congregauit: datisque mandatis que obseruari uellet, et ordinata Euangelii predicatione per totum orbem, inspirauit in eos Spiritum sanctum, ac dedit eis potestatem mirabilia faciendi, ut in salutem hominum, tam factis quam uerbis operarentur; ac tum demum quadragesimo die remeauit ad Patrem, sublatus in nubem. Hoc Daniel propheta iampridem ostenderat, dicens: uidebam in uisu noctis: et ecce in nubibus celi ut filius hominis ueniens usque ad antiquum dierum peruenit; et qui assistebant, obtulerunt eum; et datum est ei regnum, et honor, et imperium; et omnes populi, tribus. Et lingue seruient ei, et potestas  eius eterna, que nunquam transibit, et regnum eius non corrumpetur. Item Dauid in psalmo CIX: Dixit Dominus Domino meo: Sede ad dextram meam, donec ponam inimicos tuos subpedaneum pedum tuorum.



CAPUT XLuIII.  De Iudeorum exheredatione, et Gentilium adoptione.

Cum igitur ad dexteram Dei sedeat, calcaturus inimicos suos, qui eum cruciauerunt, quando ad iudicandum orbem uenerit, apparet nullam spem reliquam esse Iudeis, nisi conuersi ad penitentiam, et a sanguine quo se polluerunt, abluti, sperare in eum  ceperint, quem negauerunt. Ideo sic dicit Hesdra:  Hoc Pascha Saluator noster est, et refugium nostrum. Cogitate, et ascendat in cor uestrum, quoniam habemus humiliare eum in signo, et post hec sperauimus in eum.

Exheredatos autem esse Iudeos, quia Christum reprobauerunt, et nos, qui sumus ex gentibus, in eorum locum adoptatos, Scripturis approbatur. Ieremias ita dicit: Dereliqui domum meam: dimisi hereditatem meam in manus inimicorum eius. Facta est hereditas mea mihi sicut leo in sylua: dedit ipsa super me uocem suam; idcirco odiui eam. Item Malachias: Non est mihi uoluntas circa uos, dicit Dominus, et sacrificium acceptum non habebo ex manibus uestris, quia a solis ortu usque ad occasum clarificabitur nomen meum apud gentes. Esaias quoque sic: uenio colligere omnes gentes et linguas; et uenient, et uidebunt claritatem  meam. Idem alio loco ex persona Patris ad Filium: Ego Dominus Deus uocaui te in iustitiam, et tenebo manum tuam, et confirmabo te: dedi te in testamentum generis mei, in lucem gentium, aperire oculos cecorum, producere ex uinculis alligatos, et de domo carceris sedentes in tenebris.



CAPUT XLIX.  Quod Deus non est nisi unus.

Si ergo Iudei a Deo reiecti sunt, sicut sacrarum Scripturarum fides indicat, gentes autem, sicut uidemus, adscite, ac de tenebris huius uite secularis deque uinculis demonum liberate; nulla igitur alia spes homini proposita est, nisi ueram religionem ueramque sapientiam, que in Christo est, fuerit secutus: quem qui ignorat, a ueritate ac Deo semper  alienus est. Nec sibi de summo Deo, uel Iudei, uel philosophi blandiantur. Qui Filium non agnouit, nec Patrem potuit agnoscere. Hec est sapientia, et hoc mysterium summi Dei. Per illum se Deus et agnosci, et coli uoluit. Ideo prophetas ante premisit, qui de aduentu eius predicarent, ut cum facta essent in eo quecumque predicata sunt, tunc ab hominibus, et Dei Filius, et Deus crederetur.

Nec tamen sic habendum est, tanquam duo sint Dii. Pater enim ac Filius unum sunt. Cum enim pater Filium diligat, omniaque ei tribuat, et Filius Patri fideliter obsequatur, nec uelit quidquam, nisi quod Pater, non potest utique necessitudo tanta diuelli,  ut duo esse dicantur, in quibus, et substantia,  et uoluntas, et fides una est. Ergo et Filius per Patrem, et Pater per Filium.  [9Kb] Unus est honos utrique tribuendus, tanquam uni Deo, et ita diuidendus est per duos cultus, ut diuisio ipsa compage inseparabili uinciatur. Neutrum sibi relinquet, qui aut Patrem a Filio, aut Filium a Patre secernit.



CAPUT L.  Cur Deus humanum corpus assumpsit, ac mortem passus fuit.

Superest respondere etiam iis, qui putant inconueniens fuisse, nec habere rationem, ut Deus mortali corpore indueretur, ut hominibus subiectus esset, ut contumelias sustineret, cruciatus etiam mortemque  pateretur. Dicam quod sentio, et rem immensam paucis, ut potero, substringam. Qui aliquid docet, debet, ut opinor, facere ipse que docet, ut cogat homines obtemperare. Nam si non fecerit, preceptis suis fidem derogabit. Exemplis igitur opus est, ut ea, que precipiuntur, habeant firmitatem, et si quis contumax extiterit, ac dixerit non posse fieri, preceptor illum presenti opere conuincat. Non potest ergo perfecta esse doctrina, cum uerbis tantum traditur: sed tum perfecta est, cum factis adimpletur.

Christus itaque cum doctor uirtutis ad homines mitteretur, utique ut doctrina eius perfecta esset, et docere, et facere debuerat. Sed, si corpus hominis non induisset, non potuisset facere que docebat; id  est, non irasci, non cupere diuitias, non libidine inflammari, dolorem non timere, mortem contemnere. Hec sunt utique uirtutes: sed fieri sine carne non possunt. Ergo ideo corporatus est, ut cum uincenda esse carnis desideria doceret, ipse faceret prior, ne quis excusationem de carnis fragilitate pretenderet.



CAPUT LI.  De Christi morte in cruce.

Dicam nunc de sacramento crucis, ne quis forte  dicat: Si suscipienda illi mors fuerat, non utique infamis ac turpis, sed que haberet aliquid honestatis. Scio equidem multos, dum abhorrent nomen crucis, refugere a ueritate, cum in ea, et ratio magna sit et potestas. Nam cum ad hoc missus esset, ut humillimis quibusque uiam panderet ad salutem, se ipse humilem fecit, ut eos liberaret. Suscepit ergo id genus mortis, quod solet humilibus irrogari, ut omnibus facultas daretur imitandi. Preterea cum esset resurrecturus, amputari partem corporis eius fas non erat, nec os infringi, quod accidit iis qui capite plectuntur. Crux ergo potior fuit, que resurrectioni corpus integris ossibus reseruauit.

His etiam illud accedit, quod passione ac morte suscepta, sublimem fieri oportebat. Adeo illum crux,  et re et significatione exaltauit, ut omnibus maiestas eius ac uirtus cum ipsa passione notuerit. Nam quod extendit in patibulo manus, utique alas suas in Orientem Occidentemque porrexit, sub quas uniuerse nationes ab utraque mundi parte ad requiem conuenirent. Quantum autem ualeat hoc signum, et quid habeat potestatis, in promptu est, cum omnis demonum cohors hoc signo expellitur ac fugatur. Et sicut ipse ante passionem demonas uerbo et imperio proturbabat, sic nunc nomine ac signo passionis eiusdem spiritus immundi, quando in corpora hominum irrepserunt, exiguntur, cum extorti et excruciati, ac se demonas confitentes, uerberanti se Deo cedunt. Quid ergo sperauerint de suis religionibus cumque sua sapientia Greci, cum uideant, deos  suos, quos eosdem demonas esse non negant, per crucem ab hominibus triumphari.



CAPUT LII.  Spes salutis hominum in ueri Dei agnitione, et de odio ethnicorum in christianos.

Una igitur spes hominibus uita est, unus portus salutis, unum refugium libertatis, si abiectis, quibus tenebantur, erroribus, aperiant oculos mentis sue, Deumque cognoscant, in quo solo domicilium  ueritatis est, terrena et de terra ficta contemnant, philosophiam, que apud Deum stultitia est, pro nichilo computent, et uera  [2Kb] sapientia, id est, religione suscepta, fiant immortalitatis heredes.

Atenim repugnant, non tam ueritati, quam proprie saluti; cumque hec audiunt, uelut aliquod inexpiabile nefas detestantur. Sed ne audire quidem patiuntur; uiolari aures suas sacrilegio putant si audierint, nec iam maledictis abstinent, sed quantis possunt, uerborum contumeliis insectantur: iidemque si potestatem nacti fuerint, uelut hostes publicos persequuntur, immo etiam plus quam hostes, quorum, cum bello uicti fuerint, aut mors, aut seruitus pena est; nec ullus post arma deposita cruciatus, quamuis omnia pati meruerint, qui facere uoluerunt,  ut inter mucrones locum pietas haberet.

Inaudita est crudelitas cum innocentia, nec uictorum hostium conditionem meretur. Que tanta huius furoris est causa? Scilicet, quia ratione congredi non queunt, uiolentia premunt, et incognita causa tanquam nocentissimos damnant, qui constare de ipsa innocentia noluerunt. Nec satis putant, si celeri ac simplici morte moriantur, quos irrationabiliter oderunt: sed eos exquisitis cruciatibus lacerant, ut expleant odium, quod non peccatum aliquod, sed ueritas parit, que idcirco male uiuentibus odiosa est, quia egre ferunt esse aliquos, quibus facta eorum placere non possunt. Hos omni modo cupiunt extinguere, ut possint libere sine teste peccare.



CAPUT LIII.   Rationes odii in christianos expenduntur, et refelluntur.

Sed hec facere se dicunt, ut deos suos defendant. Primum si dii sunt, et habent aliquid potestatis ac numinis, defensione hominis patrocinioque non indigent, sed seipsos utique defendunt. Aut quomodo ab iis homo sperare auxilium potest, si ne suas quidem iniurias possunt uindicare? Stultum igitur et uanum deorum esse uindices uelle; nisi quod ex eo magis apparet diffidentia. Qui enim patrocinium Dei quem colit, suscipit, illum esse nichil confitetur: si autem ideo colit, quia potentem arbitratur, non  debet eum uelle defendere, a quo ipse est defendendus.  Nos igitur recte. Nam cum isti defensores falsorum deorum aduersus uerum Deum rebelles, nomen eius in nobis persequuntur, nec re, nec uerbo repugnamus; sed mites, et taciti, et patientes perferimus omnia quecumque aduersus nos potest crudelitas machinari. Habemus enim fiduciam in Deo, a quo expectamus secuturam protinus ultionem. Nec est inanis ista fiducia: siquidem eorum omnium, qui hoc facinus ausi sunt, miserabiles exitus partim cognouimus, partim uidemus. Nec ullus habuit impune, quod Deum lesit; et qui sit uerus Deus, qui uerbo discere noluit, supplicio suo didicit.

uellem scire, cum inuitos adigunt ad sacrificium, quid secum habeant rationis, aut cui prestent, quod faciunt. Si diis, non est ille cultus, nec acceptabile  sacrificium, quod fit ingratis, quod extorquetur per iniuriam, quod eruitur per dolorem. Si autem ipsis, quos cogunt, non est utique beneficium, quod quis ne accipiat, etiam mori mauult. Si bonum non est, ad quod me uocas? cur malo inuitas? cur non uerbis, sed uerberibus; cur non ratione, sed cruciatibus corporis? Unde apparet malum esse illud, ad quod non illicis uolentem, sed trahis recusantem. Que stultitia est consulere uelle nolenti? An si aliquis, prementibus malis, ad mortem confugere conatur, num potes, si aut gladium extorseris, aut laqueum ruperis, aut precipitio retraxeris, aut uenenum effuderis, conseruatorem te hominis gloriari, cum ille, quem seruasse te putas, nec gratias agat, et te male secum arbitretur egisse, quod mortem  sibi prohibueris optatam, quod ad finem, quod ad requiem malorum peruenire non sinueris? Beneficium enim non ex qualitate rei debet, sed ex animo eius, qui accipit, ponderari. Cur pro beneficio imputes, quod mihi maleficium est? uis me deos tuos colere, quod ego mihi mortiferum duco. Si bonum est, non inuideo. Fruere solus bono tuo. Non est quod uelis errori meo succurrere, quem iudicio ac uoluntate suscepi. Si malum, quid me ad consortium mali rapis? Utere sorte tua. Ego malo in bono mori quam in malo uiuere.



CAPUT LIu. De religionis libertate in adorando Deo.

 Hec quidem iuste dici possunt. Sed quis audiet,  cum homines furiosi et impotentes minui dominationem suam putent, si fit  [4Kb] aliquid in rebus humanis liberum? Atqui religio sola est, in qua libertas domicilium collocauit. Res est enim preter ceteras uoluntaria, nec imponi cuiquam necessitas potest, ut colat, quod non uult. Potest aliquis forsitan simulare; non potest uelle. Denique cum metu tormentorum aliqui, aut cruciatibus uicti, ad execranda sacrificia consenserint, nunquam ultro faciunt quod necessitate fecerunt: sed data rursus facultate, ac reddita libertate, referunt se ad Deum, eumque precibus et lacrymis placant, agentes non uoluntatis, quam non habuerunt, sed necessitatis, quam pertulerunt, penitentiam; et uenia satisfacientibus non negatur. Quid ergo promouet, qui corpus inquinat,  quando immutare non potest uoluntatem?

Atenim homines inanis cerebri, si quem fortem adegerint libare diis suis, incredibili alacritate insolenter exultant, et quasi hostem sub iugum miserint, gaudent. Si uero aliquis, nec minis, nec tormentis territus, fidem uite anteferre maluerit, in hunc ingenium suum crudelitas exerit, infanda et intolerabilia molitur; et quia sciunt gloriosam esse pro Deo mortem, et hanc nobis esse uictoriam, si superatis tortoribus, animam pro fide ac religione ponamus, et ipsi enituntur ut uincant. Non afficiunt morte: sed excogitant nouos inauditosque cruciatus, ut fragilitas uiscerum doloribus cedat; et si non cesserit, differunt, adhibentque uulneribus curam diligentem, ut crudis adhuc cicatricibus, repetita tormenta plus  doloris immittant: et hanc aduersus innocentes carnificinam exercentes, pios utique se, et iustos, et religiosos putant , illos uero impios et desperatos nuncupant. Que ista est peruersitas, ut qui torquetur innocens, desperatus atque impius nominetur, carnifex autem iustus piusque dicatur?



CAPUT Lu.  Ethnici iustitiam in sequendo Deo crimine impietatis infamant.

Sed recte ac merito puniri eos aiunt, qui publicas religiones a maioribus traditas execrantur. Quid si maiores illi stulti fuerunt in suscipiendis religionibus uanis, sicut iam supra ostendimus, prescribetur nobis quominus uera et meliora sectemur? Cur nobis auferimus libertatem, sed quasi addicti alienis seruimus erroribus? Liceat sapere, liceat inquirere ueritatem. Sed tamen, si libet maiorum defendere  cur impune habent Aegyptii, qui pecudes,  et omnis generis bestias pro diis colunt? Cur de diis ipsis aguntur, et qui eos facetius deriserit, honoratur? Cur audiuntur philosophi, qui aut nullos deos esse aiunt, aut si sunt, nichil curare, nec humana respicere, aut nullam esse omnino, que regat mundum, prouidentiam disserunt?

Sed soli ex omnibus impii iudicantur, qui Deum, qui ueritatem sequuntur. Que cum sit eadem iustitia, eadem sapientia, hanc isti uel impietatis, uel stultitie crimine infamant; nec perspiciunt, quid sit, quod eos fallat, cum et malo uocabulum boni, et bono mali nomen imponunt. Primuli quidem philosophorum, sed maxime Plato et Aristoteles, de iustitia multa dixerunt, asserentes et extollentes eam summa laude uirtutem, quod suum cuique tribuat,  quod equitatem in omnibus seruet; et cum cetere uirtutes quasi tacite sint, et intus incluse, solam esse iustitiam, que nec sibi tantum conciliata sit, nec occulta, sed foras tota promineat, et ad bene faciendum prona sit, ut quamplurimis prosit: quasi uero in iudicibus solis, atque in potestate aliqua constitutis iustitia esse debeat, et non in omnibus.

 Atqui  [4Kb] nullus est hominum, ne infimorum quidem ac mendicorum, in quem iustitia cadere non possit. Sed quia ignorabant quid esset, unde proflueret, quid operis haberet, summam illam uirtutem, id est, commune omnium bonum paucis tribuerunt, eamque nullas utilitates proprias aucupari, sed alienis tantum commodis studere dixerunt. Nec immerito extitit Carneades, homo summo ingenio et acumine, qui refelleret istorum orationem, et iustitiam, que fundamentum stabile non habebat, euerteret; non quia uituperandam esse iustitiam sentiebat, sed ut illos defensores eius ostenderet nichil certi, nichil firmi de iustitia disputare.



CAPUT LuI.    De iustitia, que est ueri Dei cultus.

Nam si iustitia est ueri Dei cultus , nescierunt ergo iustitiam philosophi, quia nec ipsum Deum agnouerunt, nec cultum eius legemque tenuerunt; et ideo refelli potuerunt a Carneade, cuius hec fuit disputatio, nullum esse ius naturale, itaque omnes animantes, ipsa ducente natura, commoda sua defendere, et ideo iustitiam, si alienis utilitatibus consulit, suas negligit, stultitiam esse dicendam. Quod si omnes populi, penes quos sit imperium, ipsique Romani, qui orbem totum possederint,  iustitiam sequi uelint, ac suum cuique restituere, quod ui et armis occupauerunt, ad casas et egestatem reuertentur. Quod si fecerint, iustos quidem, sed tamen stultos iudicari necesse est, qui ut aliis prosint, sibi nocere contendant. Deinde, si reperiat aliquis hominem, qui aut aurum pro aurichalco, aut argentum pro plumbo uendat per errorem, atque id emere necessitas cogat, utrum dissimulabit, et emet paruo, an potius indicabit? Si indicabit, iustus utique dicetur, quia non fefellit; sed idem stultus, qui alteri fecerit lucrum, sibi damnum. Sed facile de damno est. Quid, si uita eius in periculum ueniet, ut eum necesse sit, aut occidere, aut mori, quid faciet? Potest hoc euenire, ut, naufragio facto, inueniat aliquem imbecillem tabule inherentem; aut uicto exercitu fugiens, reperiat  aliquem uulneratum equo insidentem: utrumne aut illum tabula, aut hunc equo deturbabit, ut ipse possit euadere? Si uolet iustus esse, non faciet: sed idem stultus iudicabitur, qui dum alterius uite parcit, suam prodit. Si faciet, sapiens quidem uidebitur, quia sibi consulet; sed idem malus, quia nocebit.



CAPUT LuII.  De sapientia et stultitia.

Acuta ista sane: sed respondere ad ea facillime possumus. Imitatio enim nominum facit, ut sic esse uideatur. Nam et iustitia imaginem habet stultitie, non tamen est stultitia; et malitia imaginem sapientie, non tamen sapientia est. Sed sicut malitia ista in  conseruandis utilitatibus suis intelligens et arguta,  [5Kb] non sapientia, sed calliditas et astutia est; ita et iustitia non debet stultitia, sed innocentia nominari: quia necesse est, et iustum esse sapientem, et eum qui sit stultus, iniustum. Nam neque ratio, neque natura ipsa permittit, ut is qui iustus est, sapiens non sit; quoniam iustus nichil utique facit, nisi quod rectum et bonum est, prauum et malum semper fugit. Quis autem discernere bonum et malum, prauum et rectum potest, nisi qui sapiens fuerit? Stultus autem male facit, quia bonum et malum quid sit, ignorat. Ideo peccat, quia non potest praua et recta discernere. Non potest ergo, neque stulto iustitia, neque iniusto sapientia conuenire. Stultus igitur non est, qui nec tabula naufragum, nec equo saucium deiecerit, quia  se abstinuit a nocendo, quod est peccatum; peccatum autem uitare sapientis est.

Sed ut stultus prima facie uideatur, illa res efficit, quod extingui animam cum corpore existimant: idcirco omne commodum ad hanc uitam referunt. Si enim post mortem nichil est, utique stulte facit, qui alterius anime parcit cum dispendio sue, aut qui alterius lucro magis quam suo consulit. Si mors animam delet, danda est opera, quo diutius commodiusque uiuamus: si autem uita post mortem superest eterna et beata, hanc utique corporalem cum omnibus terre bonis iustus et sapiens contemnet, quia sciet, quale  a Deo sit premium recepturus. Teneamus igitur innocentiam,  teneamus iustitiam; subeamus imaginem stultitie, ut ueram sapientiam tenere possimus. Etsi hominibus ineptum uidetur ac stultum, torqueri et mori malle, quam libare diis, et abire sine noxa, nos tamen omni uirtute omnique patientia fidem Deo exhibere nitamur. Non mors terreat, non dolor frangat, quominus uigor animi, et constantia inconcussa seruetur. Stultos uocent, dummodo ipsi sint stultissimi, et ceci, et hebetes, et pecudibus equales; qui non intelligunt esse mortiferum, relicto Deo uiuo, prosternere se atque adorare terrena; qui nesciunt, et illos eternam penam manere, qui figmenta insensibilia fuerint uenerati, et eos, qui nec tormenta, nec mortem pro cultu et honore ueri Dei recusauerint, uitam perpetuam consecuturos. Hec est fides summa, hec  uera sapientia, hec perfecta iustitia. Nihil ad nos attinet, quid iudicent stulti, quid homunculi sentiant. Nos iudicium Dei expectare debemus, ut eos postmodum, qui de nobis iudicauerint, iudicemus.



CAPUT LuIII, alias II.  De uero cultu Dei et sacrificio.

Dixi de iustitia, quid esset. Sequitur ut ostendam, quod sit uerum sacrificium Dei, qui sit iustissimus ritus colendi, ne quis arbitretur, aut uictimas, aut odores, aut dona pretiosa desiderari a Deo, a quo si fames, si sitis,  si algor, si rerum omnium terrenarum cupiditas abest,  non ergo utitur his  [5Kb]  [57Kb] omnibus, que templis diisque fictilibus inferuntur: sed sicut corporalibus corporalia, sic utique incorporali incorporale sacrificium necessarium est. Illis autem, que in usum tribuit homini Deus, ipse non indiget, cum omnis terra in ipsius sit potestate: non indiget templo, cuius domicilium mundus est; non indiget simulacro, qui est et oculis, et mente incomprehensibilis; non indiget terrenis luminibus, qui solem cum ceteris astris in usum hominis potuit accendere. Quid igitur ab homine desiderat Deus, nisi cultum mentis, qui est purus et sanctus? Nam illa, que aut digitis fiunt, aut extra hominem sunt, inepta, fragilia, ingrata sunt. Hoc est sacrificium uerum, non quod ex arca, sed quod ex corde profertur, non quod manu, sed quod mente libatur. Hec acceptabilis uictima est, quam de seipso animus immolat. Nam quid  hostie? quid thura? quid uestes? quid argentum? quid aurum? quid pretiosi lapides conferunt, si colentis pura mens non est? Sola ergo iustitia est, quam Deus expetit. In hac sacrificium, in hac Dei cultus est, de quo nunc mihi disserendum est, docendumque in quibus operibus iustitiam necesse sit contineri.



CAPUT LIX, olim III, al. II.  De uiis uite, et primis mundi temporibus.

Duas esse humane uite uias, nec philosophis ignotum  fuit, nec petis: sed eas utrique diuerso modo induxerunt. Philosophi alteram industrie, alteram inertie esse uoluerunt: sed hoc minus recte, quod eas ad sola uite huius commoda retulerunt. Melius pete, qui alteram iustorum, alteram impiorum esse dixerunt. Sed in eo peccant, quod eas non in hac uita, sed apud inferos esse aiunt. Nos utique rectius, qui alteram uite, alteram mortis, et hic tamen esse has uias dicimus. Sed illa dexterior, qua iusti gradiuntur, non in Elysium fert, sed in celum. Immortales enim fiunt. Sinisterior ad tartarum; eternis enim cruciatibus addicuntur iniusti. Tenenda est igitur nobis iustitie uia, que ducit ad uitam. Primum autem iustitie officium est, Deum agnoscere ut parentem, eumque metuere ut dominum, diligere ut  patrem. Idem enim nos genuit, qui uitali spiritu animauit, qui alit, qui saluos facit. Habet in nos non modo ut pater, uerum etiam ut dominus licentiam uerberandi, et uite ac necis potestatem; unde illi ab homine duplex honos, id est, amor cum timore debetur. Secundum iustitie officium est, hominem agnoscere uelut fratrem. Si enim nos idem Deus fecit, et uniuersos ad iustitiam uitamque eternam pari conditione generauit, fraterna utique necessitudine coheremus, quam qui non agnoscit, iniustus est. Sed origo huius mali, quo societas inter se hominum,  quo necessitudinis uinculum dissolutum  [4Kb] est, ab ignoratione ueri Dei nascitur. Qui enim fontem illum benignitatis ignorat, bonus esse nullo pacto potest. Inde est, quod ex eo tempore, quo dii multi consecrari ab hominibus colique ceperunt, fugata est, sicut pete ferunt, iustitia: sic diremptum est omne fedus, dirempta societas iuris humani. Tum sibi quisque consulere, ius in uiribus computare, nocere inuicem, fraudibus aggredi, dolis circumscribere, commoda sua aliorum incommodis adaugere; non cognatis, non liberis, non parentibus parcere; ad necem hominum pocula temperare, obsidere cum ferro uias, maria infestare; libidini autem, quo furor duxerit, frena laxare; nichil denique sancti habere, quod non cupiditas infanda uiolaret. Cum hec  fierent, tum leges sibi homines condiderunt pro utilitate communi, ut se interim tutos ab iniuriis facerent. Sed metus legum non scelera comprimebat, sed licentiam submouebat. Poterant enim leges delicta punire, conscientiam munire non poterant. Ita que ante palam fiebant, clam fieri ceperunt. Circumscribi etiam iura, siquidem ipsi presides legum premiis muneribusque corrupti, uel in remissionem malorum, uel in perniciem bonorum sententias uenditabant. His accedebant dissensiones, et bella, et mutue depredationes, et oppressis legibus seuiendi potestas licenter assumpta.



CAPUT LX.  De iustitie officiis.

In hoc statu cum essent humane res, misertus est  nostri Deus, reuelauit se nobis et ostendit; ut in ipso religionem, fidem, castitatem, misericordiam disceremus; ut, errore uite prioris abiecto, simul cum ipso Deo nosmetipsos, quos impietas dissociauerat, nosceremus, legemque diuinam, que humana cum celestibus copulat, tradente ipso Domino, sumeremus: qua lege uniuersi quibus irretiti fuimus, errores cum uanis et impiis superstitionibus tollerentur. Quid igitur homini debeamus, eadem illa lex diuina prescribit, que docet quidquid homini prestiteris, Deo prestari. Sed radix iustitie, et omne fundamentum equitatis est illud, ut ne facias ulli quod pati nolis; sed alterius animum de tuo metiaris. Si acerbum est iniuriam ferre, et qui eam fecerit, uidetur iniustus, transfer in alterius personam, quod de te sentis, et in tuam, quod  de altero iudicas; et intelliges tam te iniuste facere, si alteri noceas, quam alterum, si tibi. Hec si mente uoluamus, innocentiam tenebimus, in qua iustitia uelut primo gradu insistit. Primum est enim non nocere; proximum, prodesse; et sicut in rudibus agris priusquam serere incipias, euulsis sentibus, et omnibus stirpium radicibus amputatis, arua purganda sunt: sic de nostris animis prius uitia detrahenda, et tunc demum uirtutes inserende, de quibus seminate per uerbum Dei fruges immortalitatis oriantur.



CAPUT LXI.  De affectibus.

Tres affectus, uel, ut ita dicam, tres furie sunt, que in animis hominum tantas perturbationes cient, et interdum cogunt ita delinquere, ut nec fame, nec  periculi sui respectum  [5Kb] habere permittant: ira, que uindictam cupit; auaritia, que desiderat opes; libido, que appetit uoluptates. His uitiis ante omnia resistendum est; he stirpes eruende, ut uirtutes inseri possint. Hos affectus Stoici amputandos, Peripatetici temperandos putant. Neutri eorum recte: quia neque in totum detrahi possunt, siquidem natura insiti certam habent magnamque rationem; neque diminui, quoniam si mala sunt, carendum est etiam temperatis et mediocribus, si bona, integris abutendum est. Nos uero, neque detrahendos, neque minuendos esse dicimus. Non enim per se mala sunt, que Deus homini rationabiliter inseuit: sed cum sint utique natura bona, quoniam ad tuendam uitam sunt attributa, male utendo fiunt mala; et sicut fortitudo, si pro  patria dimices, bonum est, si contra patriam, malum: sic et affectus, si ad usus bonos habeas, uirtutes erunt, si ad malos, uitia dicentur. Ira igitur ad cercitionem peccatorum, id est, ad regendam subiectorum disciplinam data est a Deo, ut metus licentiam comprimat, et compescat audaciam. Sed qui terminos eius ignorant, irascuntur paribus, aut etiam potioribus. Inde ad immania facinora prosilitur: inde ad cedes, inde ad bella consurgitur. Cupiditas quoque ad desideranda et conquirenda uite necessaria tributa est. Sed qui nesciunt fines eius, insatiabiliter opes congerere nituntur. Hinc uenena, hinc circumscriptiones; hinc falsa testamenta, hinc omnia fraudum genera eruperunt.  Libidinis autem affectus ad procreandos liberos insitus et innatus est: sed qui limites eius in animo non tenent, utuntur eo ad solam uoluptatem. Inde illiciti amores, inde adulteria et stupra, inde omnes corruptele oriuntur. Redigendi sunt ergo isti affectus intra fines suos, et in uiam rectam dirigendi, in qua etiamsi sint uehementes, culpam tamen habere non possunt.



CAPUT LXII, alias u.  De uoluptatibus sensuum cercendis.

Cohibenda est ira, cum patimur iniuriam, ut et malum comprimatur, quod ex certamine impendet, et ut duas maximas uirtutes, innocentiam patientiamque teneamus. Auaritia frangatur, cum habemus,  quod satis est. Quis enim furor est, in his coaceruandis laborare, que aut latrocinio, aut proscriptione, aut morte ad alios necesse sit peruenire? Libido extra legitimum torum non euagetur, sed creandis liberis seruiat. Appetentia enim nimia uoluptatis, et periculum parit, et infamiam generat, et  mortem acquirit eternam. Nihil est tam inuisum Deo, quam meus incesta et animus impurus. Nec hac sola uoluptate abstinendum sibi quis putet, que capitur ex feminei corporis copulatione, sed et ceteris uoluptatibus sensuum reliquorum; quia et ipse sunt uitiose, et eiusdem uirtutis est eas contemnere. Oculorum uoluptas  percipitur ex rerum pulchritudine, aurium de uocibus canoris et suauibus,  [6Kb] narium de odore iucundo, saporis de cibis dulcibus: quibus omnibus uirtus repugnare fortiter debet, ne his illecebris irretitus animus, a celestibus ad terrena, ab eternis ad temporalia, a uita immortali ad penam perpetuam deprimatur. In saporis et odoris uoluptatibus hoc periculum est, quod trahere ad luxuriam possunt. Qui enim fuerit his deditus, aut non habebit ullam rem familiarem, aut, si habuerit, absumet, et aget postmodum uitam detestabilem. Qui autem rapitur auditu  ad impios cultus facile traducitur. Inde est, quod scriptis celestibus, quia uidentur incompta, non facile credunt, qui aut ipsi sunt diserti, aut diserta legere malunt: non querunt uera, sed dulcia; immo illis hec uidentur esse uerissima, que auribus blandiuntur. Ita respuunt ueritatem, dum sermonis suauitate, capiuntur. uoluptas uero, que spectat ad uisum, multiformis est. Nam que percipitur ex rerum pretiosarum pulchritudine, auaritiam concitat, que aliena esse debet a sapiente atque iusto: que autem  capitur de specie mulierum, in alteram rapit uoluptatem, de qua iam superius locuti sumus.



CAPUT LXIII, olim uI.  Spectacula esse potentissima ad corrumpendos animos.

Superest de spectaculis dicere; que, quoniam potentiora sunt ad corrumpendos animos, uitanda sapientibus, et cauenda sunt totaliter, quod ad celebrandos deorum honores inuenta memorantur. Nam munerum editiones Saturni festa sunt. Scena Liberi patris est. Ludi uero Circenses Neptuno dicati putantur, ut iam qui spectaculis interest, relicto Dei cultu, ad profanos ritus transiisse uideatur. Sed ego de re malo dicere quam de origine. Quid tam horribile,  tam tetrum, quam hominis trucidatio? Ideo seuerissimis legibus uita nostra munitur; ideo bella execrabilia sunt. Inuenit tamen consuetudo quatenus homicidium sine bello ac sine legibus faciat, et hoc sibi uoluptas, quod scelus uindicauit. Quod si interesse homicidio, sceleris conscientia est, et eidem facinori spectator obstrictus est, cui et admissor, ergo et in his gladiatorum cedibus non minus cruore profunditur, qui spectat, quam ille qui facit: nec potest esse immunis a sanguine, qui uoluit effundi, aut uideri  non interfecisse, qui interfectori et fauit,  [5Kb] et premium postulauit. Quid scena? num sanctior? in qua comedia de stupris et amoribus, tragedia de incestis et parricidiis fabulatur. Histrionum etiam impudici gestus, quibus infames feminas imitantur, libidines, quas saltando exprimunt, docent. Nam mimus corruptelarum disciplina est, in quo fiunt per imaginem, que pudenda sunt, ut fiant sine pudore, que uera sunt. Spectant hec adolescentes, quorum lubrica etas, que frenari ac regi debet, ad uitia et peccata his imaginibus eruditur. Circus uero innocentior existimatur: sed maior hic furor est; siquidem mentes spectantium tanta efferuntur insania, ut non modo in conuitia, sed etiam in rixas, et prelia, et contentiones sepe consurgant. Fugienda igitur omnia spectacula, ut tranquillum mentis statum tenere possimus.  Renuntiandum noxiis uoluptatibus, ne deliniti suauitate pestifera, in mortis laqueos incidamus.



CAPUT LXIu.  Affectus sunt domandi, et a uetitis abstinendum.

Placeat sola uirtus, cuius merces immortalis est, cum uicerit uoluptatem. Superatis autem affectibus  et perdomitis uoluptatibus, facilis in comprimendis ceteris labor est ei, qui sit Dei ueritatisque sectator: non maledicet unquam, qui sperauit a Deo benedictionem. Non peierabit, sed ne iurabit quidem, ne quando uel necessitate, uel consuetudine in periurium cadat. Nihil subdole, nichil dissimulanter loquetur; neque abnegabit, quod spoponderit, neque promittet, quod facere non possit: non inuidebit cuiquam, qui se suoque contentus sit; nec detrahet, aut male alteri uolet, in quem forsitan beneficia Dei proniora sunt. Non furabitur, nec omnino quidquam concupiscet alienum; non dabit in usuram pecuniam , nec tamen negabit, si quem necessitas cogit mutuari. Non sit asper in filium, neque in seruum: meminerit, quod et ipse patrem habeat et dominum. Ita cum his  aget, quemadmodum secum agi uolet. Munera superabundantia non accipiet a tenuioribus; nec enim iustum est augeri patrimonia locupletum per damna miserorum.

uetus preceptum est, non occidere, quod non sic accipi debet, tamquam iubeamur ab homicidio tantum, quod etiam legibus publicis uindicatur, manus abstinere. Sed hac iussione interposita, nec uerbo  licebit periculum inferre,  [5Kb] nec infantem necare aut exponere, nec seipsum uoluntaria morte damnare. Item non adulterare: sed hoc precepto, non solum corrumpere alienum matrimonium prohibemur, quod etiam communi gentium iure damnatur, uerum etiam prostitutis corporibus abstinere. Supra leges enim Dei lex est; ea quoque, que pro licitis habentur, uetat, ut iustitiam consummet. Eiusdem legis est falsum testimonium non dicere, quod et ipsum latius patet. Nam si falsum testimonium mendacio nocet ei, contra quem dicitur, et fallit eum apud quem dicitur, nunquam igitur mentiendum est, quia mendacium semper aut fallit, aut nocet. Non est ergo uir iustus, qui etiam sine noxa in otioso sermone mentitur. Huic uero nec adulari licet, perniciosa est enim ac deceptrix  adulatio: sed ubique custodiet ueritatem. Que licet sit ad presens insuauis, tamen, cum fructus eius atque utilitas apparuerit, non odium pariet, ut ait peta , sed gratiam .



CAPUT LXu; alias uII.  Precepta eorum que iubentur et de misericordia.

Dixi de iis, que uetantur: dicam nunc breuiter, que iubentur. Innocentie proxima est misericordia. Illa enim malum non facit, hec bonum operatur; illa  inchoat iustitiam, hec complet. Nam, cum imbecillior sit hominum natura quam ceterarum animantium, quas Deus et instructas ad inferendam, et munitas ad uim repellendam figurauit, affectum nobis misericordie dedit, ut omne presidium uite nostre in mutuis auxiliis poneremus. Si enim ficti ab uno Deo, et orti ab uno homine, consanguinitatis iure sociamur, omnem igitur hominem diligere debemus. Itaque non tantum inferre iniuriam non oportet, sed ne illatam quidem uindicare, ut sit in nobis perfecta innocentia. Et ideo iubet nos Deus etiam pro inimicis precem facere semper. Ergo animal commune atque consors esse debemus, ut nos inuicem prestandis et accipiendis auxiliis muniamus. Multis enim casibus et incommodis fragilitas nostra subiecta est. Spera  et tibi accidere posse, quod alteri uideas accidisse.

Ita demum excitaberis ad opem ferendam, si sumpseris eius animum, qui opem tuam in malis constitutus implorat. Si quis uictu indiget, impertiamur; et si quis nudus occurrerit, uestiamus; si quis a potentiore iniuriam sustinet, eruamus. Pateat domicilium nostrum peregrinis uel indigentibus tecto. Pupillis defensio, uiduis tutela nostra non desit. Redimere ab hoste captiuos magnum misericordie opus est, egros pauperes uisere atque refouere. Inopes aut aduenas, si obierint, non patiamur insepultos  iacere. Hec sunt opera, hec officia misericordie, que si quis  [5Kb] obierit, uerum et acceptum sacrificium Deo immolabit. Hec litabilior uictima est apud Deum, qui non pecudis sanguine, sed hominis pietate placatur: quem Deus, quia iustus est, sua et ipsum lege, sua et conditione prosequitur; miseretur eius, quem uiderit misericordem, inexorabilis est ei, quem precantibus cernit immitem. Ergo, ut hec omnia, que Deo placent, facere possimus, contemnenda est pecunia, et ad celestes transferenda thesauros, ubi nec fur effodiat, nec rubigo consumat, nec tyrannus eripiat; sed nobis ad eternam opulentiam, Deo custode, seruetur.



CAPUT LXuI, alias uIII.   De fide in religione, et de fortitudine.

Fides quoque magna iustitie pars est: que maxime a nobis, qui nomen fidei gerimus, conseruanda est, precipue in religione, quia Deus prior est et potior quam homo. Et si est gloriosum pro amicis, pro parentibus, pro liberis, id est, pro homine suscipere mortem, et qui hoc fecerit, diuturnam memoriam laudemque consequitur; quanto magis pro Deo, qui potest eternam uitam pro temporali morte prestare! Itaque cum inciderit eiusmodi necessitas, ut desciscere a Deo, atque ad ritus gentium transire cogamur, nullus nos metus, nullus terror inflectat, quominus traditam nobis fidem custodiamus. Deus sit ante oculos, sit in corde, cuius interno auxilio  dolorem uiscerum, et adhibita corpori tormenta superemus. Nihil tunc aliud quam uite immortalis premia cogitemus. Ita facile, etsi dissipandi aut urendi artus fuerint, tolerabimus uniuersa, que in nos tyrannice crudelitatis amentia molietur. Postremo ipsam mortem non inuiti, aut timidi, sed libentes et interriti subire nitamur, cum sciamus quali apud Deum gloria simus functuri, triumphato seculo ad promissa uenientes; quibus bonis, quanta beatitudine breuia hec penarum mala, et huius uite damna pensemus. Quod si facultas huius glorie deerit, habebit fides etiam in pace mercedem.

Teneatur ergo in omnibus uite officiis, teneatur in matrimonio. Non enim satis est, si aut alieno toro, aut lupanari abstineas. Qui habet coniugem nichil  querat extrinsecus: sed contentus ea sola, casti et inuiolati cubilis sacramenta custodiat. Adulter enim Deo est perinde atque incestus, qui, abiecto iugo, uel in liberam, uel in seruam peregrina uoluptate luxuriat. Sed sicut femina castitatis uinculis obligata est, ne alium concupiscat: ita uir eadem lege teneatur, quoniam Deus uirum et uxorem unius corporis compage solidauit. Ideo precepit non dimitti uxorem, nisi crimine adulterii reuictam, ut nunquam coniugalis federis uinculum, nisi quod perfidia ruperit, resoluatur. Illud quoque ad consummandam pudicitiam iungitur, ut non modo peccatum absit, uerum etiam cogitatio. Pollui enim mentem quamuis inani cupiditate manifestum est; itaque iustum hominem, quod sit secus, nec facere oportere, nec  uelle. Purganda est igitur conscientia, quam Deus peruidet, qui falli non potest. Emaculetur  [5Kb] omni labe pectus, ut templum Dei esse possit, quod non auri, nec eboris nitor, sed fidei et castitatis fulgor illustrat.



CAPUT LXuII, alias IX.  De penitentia, anime immortalitate, et de Prouidentia.

Sed hec enim omnia difficilia sunt homini, nec patitur conditio fragilitatis nature, esse quemquam sine macula. Ultimum ergo remedium illud est, ut confugiamus ad penitentiam, que non minimum locum inter uirtutes habet, quia sui correctio est; ut cum forte aut re, aut uerbo lapsi fuerimus, statim resipiscamus, ac nos deliquisse fateamur, oremusque a Deo ueniam, quam pro sua misericordia non  negabit, nisi perseuerantibus in errore. Magnum est penitentie auxilium, magnum solatium. Illa est uulnerum peccatorumque sanatio; illa spes, illa portus salutis: quam qui tollit, uiam uite sibi amputat, quia nemo esse tam iustus potest, ut nunquam sit ei penitentia necessaria. Nos uero, etiamsi nullum sit peccatum, confiteri tamen debemus Deo, et pro delictis nostris identidem deprecari, gratias agere etiam in malis. Hoc semper obsequium Domino deferamus. Humilitas enim chara et amabilis Deo est: qui cum magis suscipiat peccatorem confitentem, quam iustum superbum, quanto magis iustum suscipiet confitentem eumque in regnis celestibus faciet pro humilitate sublimem.

 Hec sunt que debeat cultor Dei exhibere; he sunt uictime, hoc sacrificium placabile; hic uerus est cultus, cum homo mentis sue pignora in aram Dei confert. Summa illa maiestas hoc cultore letatur: hunc ut filium suscipit, eique donum immortalitatis impartitur; de qua nunc mihi disserendum est, et arguenda persuasio eorum, qui extingui animas cum corporibus arbitrantur. Qui quia nec Deum sciebant, nec arcanum mundi prospicere poterant, ne hominis quidem animeque rationem comprehenderunt. Quomodo enim possent sequentia peruidere, qui summam non habebant? Negantes igitur esse ullam prouidentiam, utique Deum, qui fons et caput rerum est, negauerunt. Sequebatur ut ea que sunt, aut semper fuisse dicerent, aut sua sponte esse  nata, aut minutorum seminum conglobatione concreta.

Semper fuisse dici non potest, quod et est, et uisui subiacet; ipsum enim esse sine aliquo initio non potest. Sua sponte autem nichil nasci potest, quia nulla est sine generante natura. Semina uero principalia quomodo esse potuerunt, cum et semina ex rebus oriantur, et uicissim res ex seminibus? Nullum igitur semen est, quod originem non habet. Sic factum est, ut cum putarent mundum nulla prouidentia factum, ne hominem quidem putarint aliqua ratione generatum. Quod si nulla esset in fingendo homine ratio uersata, immortalem igitur animam esse non posse. Alii uero ex aduerso, et Deum esse unum, et ab eo mundum factum, et hominum causa esse  factum, et animas esse immortales existimauerunt. Sed cum ea senserint,  [5Kb] huius tamen diuini operis atque consilii nec causas, nec rationes, nec exitus perspexerunt, ut omne ueritatis arcanum consummarent, atque aliquo ueluti fine concluderent. Sed quod illi facere non potuerunt, quia ueritatem perpetuo non tenebant, nobis faciendum est, qui eam cognouimus, Deo annuntiante.



CAPUT LXuIII.  De mundo, homine et Dei prouidentia.

Consideremus igitur que ratio fuerit huius tanti tamque immensi operis fabricandi. Fecit Deus mundum, sicut Plato existimauit: sed cur fecerit, non ostendit. Quia bonus, inquit, et inuidens nulli, fecit  que bona sunt. Atqui uidemus in rerum natura, et bona esse et mala. Potest ergo existere peruersus aliquis, qualis fuerit ille Theodorus, et Platoni respondere: Imo quia malus est, fecit que mala sunt. Quomodo illum redarguet? Si que bona sunt, Deus fecit, unde igitur tanta mala eruperunt, que plerumque etiam preualent bonis? In materia, inquit, continebantur. Bona igitur et mala, aut nichil, fecit Deus. Si bona tantum fecit, eterniora sunt mala, que facta non sunt, quam bona, que habuerunt exordium. Finem igitur habebunt, que aliquando ceperunt, et permanebunt, que semper fuerunt.  Mala ergo potiora sunt. Si autem potiora esse  non possunt, ne eterniora quidem possunt. Ergo aut utraque semper fuerunt, et Deus otiosus, aut utraque ex uno fonte fluxerunt. Est enim conuenientius, ut Deus omnia fecerit potius quam nichil.

Ergo secundum sententiam Platonis, idem Deus et bonus est, quia bona fecit, et malus, quia mala. Quod si fieri non potest, apparet non ideo factum esse a Deo mundum, quia bonum est mundus. Omnia enim complexus est bona et mala, nec fecit propter se quidquam, sed propter aliud. Domus enim edificatur, non ad hoc solum ut sit domus, sed ut suscipiat et tueatur habitantem. Item nauis fabricatur, non ad hoc ut nauis uideatur tantum, sed ut in ea possint homines nauigare. uasa item fiunt, non ut uasa sint solum, sed ut capiant que sunt  usui necessaria. Sic et mundum Deus ad usum aliquem fecerit necesse est. Stoici aiunt causa hominum factum esse, et recte. Homines enim fruuntur his omnibus bonis, que mundus in se continet. Sed ipsi homines cur facti sint, aut quid in illis utilitatis habeat illa rerum fabricatrix prouidentia, non explicant.

Immortales esse animas idem Plato affirmat : sed cur, aut quomodo, aut quando, aut per quem immortalitatem assequantur, aut quodnam sit omnino tantum illud mysterium; cur ii, qui sunt immortales futuri, prius mortales nascantur, deinde decurso temporalis uite spatio, atque abiectis fragilium corporum exuuiis,  ad eternam illam beatitudinem transferantur,  non comprehendit. Denique nec iudicium Dei, nec discrimen iusti et iniusti explicauit: sed animas, que se  [4Kb] sceleribus immerserint, hactenus condemnari putauit, ut in pecudibus renascantur, et ita peccatorum suorum luere penas, donec rursus ad figuras hominum reuertantur; et hoc fieri semper, nec esse finem transmeandi. Ludum mihi nescio quem inducit, somnio similem, cui nec ratio ulla, nec Dei gubernatio, nec consilium aliquod inesse uideatur.



CAPUT LXIX, alias X.  Mundum propter hominem, et hominem propter Deum esse factum.

Dicam nunc que sit illa summa, quam ne ii quidem,  qui uera dixerunt, collatis in unum causis atque rationibus, connectere potuerunt. Factus a Deo mundus, ut homines nascerentur: nascuntur autem homines, ut Deum patrem agnoscant, in quo est sapientia; agnoscunt, ut colant, in quo est iustitia; colunt, ut mercedem immortalitatis accipiant; accipiunt immortalitatem, ut in eternum Deo seruiant. uidesne, quemadmodum sibi connexa sint et prima cum mediis, et media cum extremis? Inspiciamus singula, et uideamus utrumne illis ratio quoque subsistat. Fecit ergo Deus mundum propter hominem. Hoc qui non uidet, non multum distat a pecude. Quis celum suspicit, nisi homo? quis solem, quis astra, quis omnia Dei opera miratur, nisi homo? Quis colit  terram? quis ex ea fructum capit? Quis nauigat mare? Quis pisces, quis uolatilia, quis quadrupedes habet in potestate, nisi homo? Cuncta igitur propter hominem Deus fecit, quia usui hominis cuncta cessere.

uiderunt hoc philosophi: sed illud quod sequitur non uiderunt, quod ipsum hominem propter se fecerit.  Erat enim consequens, et pium, et necessarium, ut cum hominis causa tanta opera molitus sit, cum tantum illi honoris, tantum dederit potestatis, ut dominetur in mundo, et homo agnosceret Deum tantorum beneficiorum auctorem, qui et ipsum fecit mundum propter ipsum, eique cultum et honorem debitum redderet. Hic Plato aberrauit; hic perdidit quam primum arripuerat, ueritatem, cum de cultu eius Dei, quem conditorem rerum ac parentem fatebatur, obticuit, nec intellexit hominem Deo pietatis uinculis esse religatum, unde ipsa religio nominatur, et hoc esse solum, propter quod anime immortales fiant. Sensit tamen eternas esse: sed non per gradus ad eam sententiam descendit. Amputatis enim mediis, incidit potius in ueritatem,  quasi per abruptum aliquod precipitium; nec ulterius progressus est, quoniam casu, non ratione, uerum inuenerat. Colendus est igitur Deus, ut per religionem, que eadem iustitia est, accipiat homo a Deo immortalitatem, nec est ullum aliud premium pie mentis: que si est inuisibilis, non potest ab inuisibili Deo, nisi inuisibili mercede donari.



CAPUT LXX.  Anime immortalitas confirmatur.

Plurimis uero argumentis colligi potest eternas esse animas. Plato ait, quod per seipsum semper mouetur, neque principium motus habet, etiam finem non habere: animum autem hominis per se  semper moueri, qui quia sit ad cogitandum mobilis, ad inueniendum solers, ad percipiendum facilis, ad discendum capax, et quia preterita teneat, presentia comprehendat, futura prospiciat, multarumque rerum et artium scientiam complectatur immortalem esse; siquidem nichil habeat in se terreni ponderis labe concretum. Preterea ex  uirtute ac  [4Kb] uoluptate intelligitur eternitas anime. uoluptas omnibus est communis animalibus; uirtus solius est hominis: illa uitiosa est, hec honesta; illa secundum naturam, hec aduersa nature, nisi anima immortalis est. uirtus enim pro fide et pro iustitia nec egestatem timet, nec exilium metuit, nec carcerem perhorrescit, nec dolorem reformidat, nec mortem recusat: que quia nature contraria sunt, aut stultitia est uirtus, si et commoda impedit, et uite nocet; aut si stultitia non est, ergo anima immortalis est, et ideo presentia bona contemnit, quia sunt alia potiora, que post dissolutionem corporis sui assequatur. Illud etiam maximum argumentum immortalitatis, quod Deum solus homo agnoscit. In mutis nulla suspicio religionis est, quia  terrena sunt, in terramque prostrata. Homo ideo rectus aspicit celum, ut Deum querat. Non potest igitur non esse immortalis, qui immortalem desiderat. Non potest esse solubilis, qui cum Deo et uultu, et mente communis est. Denique celesti elemento, quod est ignis, homo solus utitur. Si enim lux per ignem, uita per lucem, apparet eum, qui usum ignis habet, non esse mortalem, quoniam id illi proximum, id familiare est, sine quo non potest, nec lux, nec uita constare.

Sed quid argumentis colligimus eternas esse animas, cum habeamus testimonia diuina? Id enim sacre littere ac uoces prophetarum docent. Quod si cui parum uidetur, legat carmina Sibyllarum, Apollinis quoque Milesii responsa consideret; ut  intelligat delirasse Democritum, et Epicurum, et Dicearchum, qui soli omnium mortalium, quod est euidens, negauerunt. Confirmata immortalitate, superest docere, a quo, et quibus, et quomodo, et quando tribuatur? Cum certa et constituta diuinitus tempora compleri ceperint, interitum et consummationem  rerum fieri necesse est, ut innouetur a Deo mundus. Id uero tempus in proximo est, quantum de numero annorum, deque signis, que predicta sunt a prophetis, colligi potest. Sed cum sint innumerabilia, que de fine seculi, et conclusione temporum dicta sunt, ea ipsa que dicuntur, nuda ponenda sunt, quoniam ut testimoniis utamur immensum est. Si quis illa desiderat, aut nobis minus credit, adeat ad ipsum sacrarium celestium litterarum, quarum fide instructior errasse philosophos sentiat, qui aut eternum esse hunc mundum, aut infinita esse annorum millia putauerunt, ex quo fuerit instructus. Nondum enim sex millia completa sunt, quo numero consummato, tunc demum malum omne tolletur, ut regnet sola iustitia. Quod quatenus  euenturum sit, paucis explicabo.



CAPUT LXXI, alias XI.  De postremis temporibus.

Hec a prophetis, sed ut uatibus, futura dicuntur. Cum ceperit mundo finis ultimus propinquare, malitia inualescet, omnia uitiorum et fraudum genera crebrescent, iustitia interibit; fides, pax, misericordia, pudor, ueritas non erit; uis et audacia preualebit; nemo quidquam habebit, nisi male partum, manuque defensum. Si qui erunt boni, prede ac ludibrio habebuntur. Nemo pietatem parentibus exhibebit, nemo infantis aut senis miserebitur; auaritia et libido uniuersa corrumpet. Erunt cedes et sanguinis  effusiones. Erunt bella, non modo externa et finitima, uerum etiam intestina. Ciuitates inter se belligerabunt: omnis sexus et omnis etas arma tractabunt. Non imperii dignitas conseruabitur, non militie disciplina: sed more latrocinii depredatio et uastitas fiet. Regnum multiplicabitur, et decem uiri occupabunt  orbem, et partientur, et uorabunt;  [21Kb] et existet alius longe potentior ac nequior, qui tribus ex eo numero deletis, Asiam possidebit, et ceteris in potestatem suam redactis et adscitis, uexabit omnem terram. Nouas leges statuet, ueteres abrogabit; rempublicam suam faciet, nomen imperii sedemque mutabit.

Tunc erit tempus infandum et execrabile, quo nemini libeat uiuere. Denique in eum statum res cadet, ut uiuos lamentatio, mortuos gratulatio sequatur. Ciuitates et oppida interibunt, modo ferro, modo igni, modo terre motibus crebris, modo aquarum inundatione, modo pestilentia et fame. Terra nichil feret, aut frigoribus nimiis, aut caloribus sterilis. Aqua omnis partim mutabitur in cruorem, partim  amaritudine uitiabitur; ut nichil sit nec ad cibos utile, nec ad potum salubre. His malis accedent etiam prodigia de celo, ne quid desit hominibus ad timorem. Comete crebro apparebunt. Sol perpetuo squalore fuscabitur. Luna sanguine inficietur, nec amisse lucis damna reparabit. Stelle omnes decident; nec temporibus sua ratio constabit, hyeme atque estate confusis. Tunc et annus, et mensis, et dies breuiabitur. Et hanc esse mundi senectutem ac defectionem Trismegistus elocutus est. Que cum uenerit,  adesse tempus sciendum est, quo Deus ad commutandum seculum reuertatur.

Inter hec autem mala surget rex impius, non modo generi hominum, sed etiam Deo inimicus. Hic reliquias illius prioris tyranni conteret, cruciabit, uexabit, interimet. Et tunc erunt lacryme iuges, luctus et gemitus perpetes, et ad Deum casse preces: nulla requies a formidine, nec somnus ad quietem. Dies cladem, nox metum semper augebit. Sic orbis terrarum pene ad solitudinem, certe ad raritatem hominum redigetur. Tunc et impius iustos homines ac dicatos Deo persequetur, et se coli iubebit ut Deum. Se enim dicet esse Christum cuius erit aduersarius. Ut credi ea possint, accipiet potestatem mirabilia faciendi: ut ignis descendat a celo; ut sol desistat a  cursu suo; ut imago, quam posuerit, loquatur. Quibus prodigiis illiciet multos, ut adorent eum, signumque eius in manu aut fronte suscipiant. Et qui non adorauerit, signumque susceperit, exquisitis cruciatibus morietur. Ita fere duas partes exterminabit, tertia in desertas solitudines fugiet. Sed ille uecors, ira implacabili furens, adducet exercitum, et obsidebit montem, quo iusti confugerint. Qui cum se uiderint circumsessos, implorabunt auxilium Dei uoce magna, et exaudiet eos, et mittet eis liberatorem.



CAPUT LXXII.  De Christo e celo descendente ad uniuersale iudicium, et de regno millenario.

Tunc celum in tempestate  [34Kb] patefiet, et descendet Christus in uirtute magna; et anteibit eum claritas ignea, et uis inestimabilis angelorum; et extinguetur omnis illa multitudo impiorum, et torrentes sanguinis current; et ipse ductor effugiet, atque exercitu sepe reparato, quartum prelium faciet, quo captus cum ceteris omnibus tyrannis, tradetur exustioni. Sed et ipse demonum princeps, auctor et machinator malorum, catenis igneis alligatus, custodie dabitur, ut pacem mundus accipiat, et ut uexata tot seculis terra requiescat. Pace igitur parta, compressoque omni  malo, Rex ille iustus et uictor iudicium magnum de uiuis et mortuis faciet super terram: et uiuentibus quidem iustis tradet in seruitium gentes uniuersas; mortuos autem ad eternam uitam suscitabit, et in terra cum iis ipse regnabit, et condet sanctam ciuitatem, et erit hoc regnum iustorum mille annis. Per idem tempus, et stelle candidiores erunt, et claritas solis augebitur, et luna non patietur diminutionem. Tunc descendet a Deo pluuia benedictionis matutina et uespertina, et omnem frugem terra sine labore hominum procreabit. Stillabunt mella de rupibus: lactis et uini fontes exuberabunt. Bestie, deposita feritate, mansuescent, lupus inter pecudes errabit innoxius, uitulus cum leone pascetur, columba cum accipitre  congregabitur, serpens uirus non habebit, nullum  animal uiuet ex sanguine. Omnibus enim Deus copiosum atque innocentem uictum ministrabit.

Peractis uero mille annis, ac resoluto demonum principe, rebellabunt gentes aduersus iustos, et ueniet innumerabilis multitudo ad expugnandam sanctorum ciuitatem. Tunc fiet ultimum iudicium Dei aduersus gentes. Concutiet enim a fundamentis suis terram, et corruent ciuitates, et pluet super impios ignem cum sulphure et grandine, et ardebunt, et se inuicem trucidabunt. Iusti uero sub terra paulisper latebunt, donec perditio gentium fiat, et exibunt post diem tertium, et uidebunt campos cadaueribus opertos. Tunc fiet terre motus, et scindentur montes, et subsident ualles in altitudinem profundam, et congerentur in eam corpora mortuorum, et uocabitur nomen  eius . Post hec renouabit Deus mundum, et transformabit iustos in figuras angelorum, ut immortalitatis ueste donati, seruiant Deo in sempiternum. Tunc etiam impii resurgent, non ad uitam, sed ad penam. Eos quoque, secunda resurrectione facta, Deus excitabit, ut ad perpetua tormenta damnati, et eternis ignibus traditi, merita pro sceleribus suis supplicia persoluant.



CAPUT LXXIII, alias XII.  Spes salutis in Dei religione et cultu.

Quare cum hec omnia uera et certa sint, prophetarum omnium consona annuntiatione predicta, cum eadem Trismegistus, eadem Hystaspes, eadem sibylle  cecinerint, dubitari non potest quin spes omnis uite  ac salutis in sola Dei religione sit posita.  [2Kb] Itaque nisi homo Christum susceperit, quem Deus ad liberationem misit atque missurus est, nisi summum Deum per eum cognouerit, nisi mandata eius legemque seruauerit, in eas incidet penas de quibus locuti sumus. Proinde fragilia contemnenda sunt, ut solida consequamur; spernenda terrena, ut celestibus honoremur; temporalia fugienda, ut ad eterna ueniamus. Erudiat se quisque ad iustitiam, formet ad continentiam, preparet ad agonem, instruat ad uirtutem; ut  si forte aduersarius indixerit bellum, nulla ui, nullo terrore, nullis cruciatibus a recto et bono diuellatur, non se substernat insensibilibus figmentis, sed uerum et solum Deum rectus agnoscat: abiiciat uoluptates, quarum illecebris anima sublimis deprimitur ad terram: teneat innocentiam, prosit quamplurimis, incorruptibiles sibi thesauros bonis operibus acquirat, ut possit, Deo iudice, pro uirtutis sue meritis, uel coronam fidei, uel premium immortalitatis adipisci.




uolume back matter






SYLLABUS RERUM QUAE IN HOC TOMO CONTINENTUR.

     Elenchus operum que in hoc uolumine continentur. 9.
    Notitie biographice necnon et bibliographice de sanctis pontificibus Romanis, Marcellino, Marcello, Eusebio, Melchiade, et de Rheticio Aeduensi episcopo. 10

SANCTUS MARCELLINUS PAPA.
    § primus.---Quando et quamdiu sederit. Ibid.
    § II.---De antiqua fabula qua Marcellinum idolis thus obtulisse uulgatum est. Ibid.
    § III.---uulgate synodi Suessane seu Sinuessane de Marcellino papa gesta. 11
    I.---Urbani et Marcellini altercatio. Ibid.
    II.---De thurificatione Marcellini. 12
    III.---De synodo in qua Marcellinus thurificasse se negat. 13
    Iu.---Damnantur Urbanus, Castorius ac socii. 14
    u.---Presbyteri Romani damnationem Castorii et sociorum ratam habent. Marcellini causam discutiunt alii quinquaginta episcopi. 15
    uI.---Suo eum iudicio permittunt, et quinque clericorum damnationem approbant. 16
    uII.---Marcellinum thurificasse probatur. Superinducuntur quatuor et quadraginta noui testes. Ipse se damnat Marcellinus. Ibid.

SANCTUS MARCELLUS PAPA.
    § I.---Quando et quamdiu sederit. 19
    § II.---De Constantia Marcelli in seruanda penitentie disciplina 21
    De sancto Marcello martyre Damasi pape carmen, Ibid.
    § III.---De decreto quod Marcello adscribitur, ubi de usu quo pueros monasteriis parentes offerebant, disseritur. 22

SANCTUS EUSEBIUS PAPA.
    § I.---Quando et quamdiu sederit. 25
    § II.---In quo uulgatum de S. Eusebio carmen explicatur. 27
    § III.---De epistolis ac decretis Eusebio pape adscriptis. Ibid.

SANCTUS MELCHIADES PAPA.
    § I.---Quando et quamdiu sederit. 29
    § II.---De litteris Maxentii imperatoris ac prefecti pretorio Melchiadi datis, quibus illi ecclesiis que fuerant ablate, restitui iubebant. 30
    § III.---Donatistarum causa Melchiadis cognitioni a Constantino imperatore demandatur. 32
    § Iu.---Melchiadis sententia de Ceciliani causa. 33
    § u.---Melchiadis iudicium Donatiste antiqui respuunt, eumque postmodum traditionis librorum recentiores falso accusant. 38
    § uI.---De decretis Melchiadi pape attributis. 40
     Rhetecii episcopi Aeduensis dictum de Baptismo. 46
    Anonymi carmen de Laudibus Domini. Ibid.
    Celsi in altercationem Iasonis et Papisci prefatio de Iudaica incredulitate, ad uigilium episcopum. 49
    Prefatio Nicolai Lenglet Dufresnoy in Lactantium. 58
    Lactantii uita. 75
    Insignium uirorum testimonia de L. Cecilio Firmiano Lactantio. 78
    Synthesis doctrine Lactantii. 81-82 et seq.
    Annotationes censorie in quedam Lactantii errata. 87-88.
    Propositiones que in Lactantio reperiuntur ad fidem pertinentes a catholicis caute legende. 91-94
    Elenchus manuscriptorum codicum Lactantii. Ibid.
    Manuscripti codices. 94-100
    Notitia manuscriptorum codicum Lucii Cecilii Firmiani Lactantii, qui asseruantur Rome, in apostolica bibliotheca uaticana. 102-104

LACTANTII DIuINARUM INSTITUTIONUM
    LIBER PRIMUS.---De falsa religione. 110
    Analysis huius libri. Ibid. 
    Prefatio.---Quanti sit et fuerit semper cognitio ueritatis. 112
    Caput primum.---De religione et sapientia. 115
    Cap. II.---Quod prouidentia sit in rebus humanis. 120
    Cap. III.---Uniusne potestate Dei mundus regatur, an multorum. 122
    Cap. Iu.---Quod unus uere sit Deus a prophetis etiam prenuntiatus. 127
    Cap. u.---De testimoniis petarum et philosophorum. 129
    Cap. uI.---De Diuinis testimoniis et de Sibyllis et earum carminibus. 138
    Cap. uII.---De testimoniis Apollinis et deorum. 148
    Cap. uIII.---Quod Deus sine corpore sit, nec sexu ad procreandum egeat. 153
    Cap. IX.---De Hercule, et eius uita et morte. 156
    Cap. X.---De Aesculapii, Apollinis, Neptuni, Martis, Castoris et Pollucis, Mercurii atque Liberi uita et gestis. 160
    Cap. XI.---De Iouis ortu, uita, regno, nomine et morte, et de Saturno et Urano. 165
    Cap. XII.---Quod Stoici figmenta petarum ad philosophicam transferunt rationem. 184
    Cap. XIII.---Quam uane sint et inanes Stoicorum interpretationes de diis; et ibi de Iouis ortu, Saturno et ope. 186
    Cap. XIu.---Quid de diis Euhemeri et Ennii doceat sacra historia. 190
    Cap. Xu.---Quomodo cum fuerint illi homines, dii fuerint nominati. 192
    Cap. XuI.---Qua ratione dii esse non possint, quos sexus  differentia discernit, et quod in naturam Dei non cadit officium generandi. 201
    Cap. XuII.---De Stoicorum eadem sententia, et ibi de deorum erumnis et turpitudinibus. 204
    Cap. XuIII.---De deorum consecratione propter collata in homines beneficia. 209
    Cap. XIX.---Quod Deum uerum simul cum diis uanis nemo possit colere. 215
    Cap. XX.---De diis Romanorum et eorum sacris. 216
    Cap. XXI.---De diis Barbarorum quibusdam propriis, et eorum sacris, ac itidem de Romanis. 230
    Cap. XXII.---Quid auctor predictarum uanitatum in Italia apud Romanos fuerit, et quis apud alias gentes. 242
    Cap. XXIII.---De uanarum superstitionum etatibus, et quibus ceperint temporibus. 250
    LIBER SECUNDUS.---De origine erroris. 252
    Huius libri analysis. Ibid.
    Caput primum.---Quod rationis obliuio faciat homines ignorantes ueri Dei, qui colitur in aduersis et in prosperis contemnitur. 253
    Cap. II.---Que fuerit prima causa fingendi simulacra: de uera Dei imagine, et eius uero cultu. 258
    Cap. III.---Quod Cicero aliique doctiores peccauerunt, non auertendo populos ab errore. 265
    Cap. Iu.---De simulacris ornamentisque templorum, et eorum contemptu etiam ab ipsis gentilibus. 268
    Cap. u.---Quod solus omnium creator Deus est colendus, non uero elementa, nec corpora celestia: refelliturque Stoicorum sententia qui stellas et astra deos putant. 276.
    Cap. uI.---Quod nec mundus totus, nec elementa sint Deus, nec animata. 281
    Cap. uII.---De Deo et religionibus insipientium; de auaritia et maiorum auctoritate. 284
    Cap. uIII.---De rationis usu in religione; deque somniis, auguriis, oraculis talibusque portentis. 287
    Cap. IX.---De diabolo, mundo, Deo, prouidentia, homine et eius sapientia. 293
    Cap. X.---De mundo eiusque partibus, elementis et tempestatibus. 306
    Cap. XI.---De animantibus, homine, Prometheo, Deucalione, Parcis. 311
    Cap. XII.---Quod animalia non sponte nata sint, sed dispositione diuina, cuius fecisset nos conscios Deus, si scire expediret. 316
    Cap. XIII.---Quare duo sexus in homine; quid sit mors eius prima, quid secunda; et de primorum parentum culpa et pena. 319.
    Cap. XIu.---De Ne uini inuentore; qui primi scientiam astrorum habuerint, ac de ortu falsarum religionum. 326
    Cap. Xu.---De inquinatione angelorum, et duobus generibus demonum. 330
    Cap. XuI.---Demones nichil posse in eos qui in fide solidati sunt. 334
    Cap. XuII.---Astrologiam, aruspicinam et similes artes esse demonum inuenta. 336
    Cap. XuIII.---De Dei patientia et ultione, demonum cultu et falsis religionibus. 341
    Cap. XIX.---De simulacrorum et terrenarum rerum cultu. 344
    Cap. XX.---De philosophis, deque ueritate. 345
    LIBER TERTIUS.---De falsa sapientia. 346
    Analysis huius libri. Ibid.
    Caput primum.---ueritatis collatio cum eloquentia; cur eam non sunt assecuti philosophi; de stylo simplici Scripturarum. 347
    Cap. II.---De philosophia, et quam inanis fuerit eius in exponenda ueritate occupatio. 351
    Cap. III.---Philosophia quibus rebus constet; et quis fuerit academice secte auctor primarius. 354
    Cap. Iu.---Scientiam a Socrate, opinationem a Zenone esse sublatam. 357
    Cap. u.---Multarum rerum scientiam esse necessariam. 359
    Cap. uI.---De sapientia, et Academicis et Physicis. 360
    Cap. uII.---De philosophia ethica et summo bono. 362
    Cap. uIII.---De summo bono et animi corporisque uoluptatibus et uirtute. 365
    Cap. IX.---De summo bono, et de cultu ueri Dei, atque Anaxagore refutatio. 371
    Cap. X.---Proprium hominis est Deum cognoscere et colere. 374
    Cap. XI.---De religione, sapientia, ac summo bono. 376
    Cap. XII.---De duplici pugna corporis et anime; atque de appetenda uirtute propter uitam eternam. 378
    Cap. XIII.---De anime immortalitate, deque sapientia,  philosophia et eloquentia. 383
    Cap. XIu.---Quod Lucretius et alii errauerunt, ac ipse Cicero in statuenda sapientie origine. 386
    Cap. Xu.---Senece error in philosophia: et quomodo philosophorum oratio cum eorum uita pugnet. 390
    Cap. XuI.---Quod recte docentes philosophi male uiuant, teste Cicerone; unde non tam philosophie, quam sapientie studendum est. 395
    Cap. XuII.---A philosophia ad philosophos transit, initio ab Epicuro sumpto; et quomodo Leucippum et Democritum habuerit auctores erroris. 398
    Cap. XuIII.---Pythagorici et Stoici, animarum immortalitatem statuentes, uoluntariam mortem inaniter persuadent. 405
    Cap. XIX.---Cicero et alii sapientissimi animarum immortalitatem, sed infideliter docent, et quod bona uel mala mors ex anteacta uita sit ponderanda. 410
    Cap. XX.---Socrates aliis prudentior fuit in philosophia, quamuis in multis desipuerit. 414
    Cap. XXI.---De Platonis doctrina, que respublicas destrueret. 417
    Cap. XXII.---De Platonis preceptis, iisdemque reprehensis. 419
    Cap. XXIII.---De erroribus quorumdam philosophorum, deque sole et luna. 421
    Cap. XXIu.---De antipodibus, de celo ac sideribus. 425
    Cap. XXu.---De addiscenda philosophia; et quanta ad eius studium sint necessaria. 428
    Cap. XXuI.---Sapientiam sola doctrina celestis largitur; et quam sit efficax lex Dei. 431
    Cap. XXuII.---Quam parum philosophorum precepta conferant ad ueram sapientiam, quam in sola religione inuenies. 433
    Cap. XXuIII.---De uera religione, deque natura; fortuna num sit dea, et de philosophia. 436
    Cap. XXIX.---De fortuna iterum et uirtute. 440
    Cap. XXX.---Epilogus ante dictorum; et qua ratione sit transeundum a uanitate philosophorum ad sapientiam ueram et ueri Dei cognitionem, in quo solo uirtus est et beatitudo. 444
    LIBER QUARTUS.---De uera sapientia et religione. 445-446
    Analysis huius libri. Ibid.
    Caput primum.---De priore hominum religione, et quomodo error transfusus sit in omnem etatem, ac de septem Grecie sapientibus. 447
    Cap. II.---Ubi querenda sit sapientia; quare Pythagoras et Plato non accesserunt ad Iudeos. 451
    Cap. III.---Sapientia et religio diuelli non possunt; necessarium est ut nature Dominus sit uniuscuiusque pater. 453
    Cap. Iu.---De sapientia itidem et religione, atque de iure patris et domini. 456
    Cap. u.---Oracula prophetarum sunt inspicienda; et de temporibus eorum, atque iudicum et regum. 558
    Cap. uI.---Deus omnipotentem genuit filium; atque de eo testimonia Sibyllarum et Trismegisti. 461
    Cap. uII.---De nomine filii; atque unde iehsu et Christus appellatur. 463
    Cap. uIII.---De ortu Iesu in spiritu et in carne; de spiritibus et testimoniis prophetarum. 465
    Cap. IX.---De uerbo Dei. 469
    Cap. X.---De Iesu aduentu; de Iudeorum casibus ac eorum regimine usque ad passionem Dominicam. Ibid.
    Cap. XI.---De causa incarnationis Christi. 478
    Cap. XII.---De Iesu ortu ex uirgine, de eius uita, morte, et resurrectione; atque de iis rebus testimonia prophetarum. Ibid.
    Cap. XIII.---De Iesu Deo et homine; atque de eo prophetarum testimonia. 482
    Cap. XIu.---De Iesu sacerdotio a prophetis predicto. 487
    Cap. Xu.---De Iesu uita et miraculis; atque de iis testimonia. 490
    Cap. XuI.---De Iesu Christi passione; quod fuerit predicta. 495
    Cap. XuII.---De Iudeorum religionibus, ac eorum odio in Iesum. 499
    Cap. XuIII.---De passione dominica, et quod ea prenuntiata fuerit. 502
    Cap. XIX.---De Iesu morte, sepultura et resurrectione; atque de iis rebus predicta. 510
    Cap. XX.---De Iesu in Galileam post resurrectionem profectione, atque de utroque Testamento, uetere et Nouo. 514
    Cap. XXI.---De Iesu ascensione, eaque predicta; et de discipulorum predicatione et gestis. 516
    Cap. XXII.---Argumenta infidelium contra Iesu incarnationem.  517
    Cap. XXIII.---De precipiendo et agendo. 519
    Cap. XXIu.---Euersio argumentorum supra obiectorum. 520
    Cap. XXu.---De Iesu aduentu in carne et spiritu, ut Deum inter et hominem mediator esset. 524
    Cap. XXuI.---De cruce Iesu et ceteris tormentis, et de agni legalis figura. 525
    Cap. XXuII.---De mirandis per crucis uirtutem effectis, ac de demonibus. 531
    Cap. XXuIII.---De spe et uera religione, atque de superstitione. 535
    Cap. XXIX.---De religione christiana, et de Iesu cum Patre coniunctione. 538
    Cap. XXX.---De heresibus et superstitionibus uitandis, et que sit sola et uera Ecclesia catholica. 540
    LIBER QUINTUS.---De iustitia. 543-544
    Analysis huius libri. Ibid.
    Caput primum.---De non damnandis reis, inaudita causa; unde Litteras sacras contempserint philosophi; de primis assertoribus religionis christiane. 546
    Cap. II.---Quantum a temerariis hominibus impugnata fuit ueritas christiana. 552
    Cap. III.---De ueritate christiane doctrine, et aduersariorum uanitate; atque Christum non fuisse magum. 556
    Cap. Iu.---Cur istud opus editum sit; atque iterum de Tertulliano et Cypriano. 562
    Cap. u.---Que sub Saturno erat uera iustitia, hanc Iupiter fugauit. 564
    Cap. uI.---Explosa iustitia, cupiditas, inique leges, audacia, auaritia, ambitio, superbia, impietas, aliaque regnarunt uitia. 567
    Cap. uII.---De Iesu aduentu et fructu; atque de eius seculi uirtutibus et uitiis. 570
    Cap. uIII.---De iustitia omnibus nota ac non suscepta; de uero Dei templo, atque de eius cultu, ut cuncta conterantur uitia. 572
    Cap. IX.---De sceleribus impiorum, et Christianorum cruciatibus. 575
    Cap. X.---De falsa pietate, et de falsa et uera religione. 580
    Cap. XI.---De crudelitate gentilium in christianos. 584
    Cap. XII.---De uera uirtute; atque de existimatione boni aut mali ciuis. 587
    Cap. XIII.---De Christianorum incrementis et suppliciis. 589
    Cap. XIu.---De Christianorum fortitudine. 593
    Cap. Xu.---De stultitia, sapientia, pietate, equitate et iustitia. 595
    Cap. XuI.---De officiis uiri iusti, et equitate Christianorum. 599
    Cap. XuII.---De Christianorum equitate, sapientia et stultitia. 602
    Cap. XuIII.---De iustitia, sapientia et stultitia. 604
    Cap. XIX.---De uirtute et Christianorum cruciatibus; ac de iure patris et domini. 609
    Cap. XX.---De uanitate et sceleribus impiarum religionum, et Christianorum cruciatibus. 611
    Cap. XXI.---De cultu deorum, et Dei ueri; atque de bestiis quas coluerunt Aegyptii. 618
    Cap. XXII.---De furore demonum in Christianos, et errore infidelium. 623
    Cap. XXIII.---De iustitia et patientia Christianorum. 625
    Cap. XXIu.---De ultione diuina in Christianorum tortores. 630
    LIBER SEXTUS.---De uero cultu. 629-634
    Analysis huius libri. Ibid.
    Caput primum.---De Dei ueri cultu et innocentia, atque de cultu falsorum deorum. 634
    Cap. II.---De falsorum deorum et ueri Dei cultu. 637
    Cap. III.---De uiis et de uitiis et uirtutibus; ac de celi premiis et infernorum penis. 641
    Cap. Iu.---De uiis uite, de uoluptatibus, necnon de incommodis Christianorum. 644
    Cap. u.---De uera uirtute et eadem falsa; ac de scientia. 649
    Cap. uI.---De summo bono et uirtute; deque scientia ac iustitia. 652
    Cap. uII.---De uia erroris ac ueritatis; quod ea simplex sit, angusta et ardua, atque Deum habeat ducem. 657
    Cap. uIII.---De erroribus philosophorum, ac uarietate legum. 659
    Cap. IX.---De lege et precepto Dei; de misericordia atque errore philosophorum. 662
    Cap. X.---De religione erga Deum, et misericordia erga homines; atque de mundi principio. 666
     Cap. XI.---De personis in quas beneficium sit conferendum. 671
    Cap. XII.---De generibus beneficentie et operibus misericordie. 676
    Cap. XIII.---De penitentia, de misericordia et peccatorum uenia. 684
    Cap. XIu.---De affectibus ac de iis Stoicorum sententia, et de uirtute, uitiis et misericordia. 686
    Cap. Xu.---De affectibus ac de iis Peripateticorum sententia. 788
    Cap. XuI.---De affectibus ac de iis Peripateticorum euersa sententia: quis sit uerus affectuum, quique eorum malus usus. 692
    Cap. XuII.---De affectibus ac eorum usu; de patientia et summo bono Christianorum. 693
    Cap. XuIII.---De quibusdam Dei mandatis et patientia. 698
    Cap. XIX.---De affectibus eorumque usu, atque de tribus furiis. 703
    Cap. XX.---De sensibus et eorum uoluptatibus brutorum et hominis; atque de oculorum uoluptate et spectaculis. 705
    Cap. XXI.---De aurium uoluptatibus et sacris Litteris. 713
    Cap. XXII.---De saporis et odoris uoluptatibus. 715
    Cap. XXIII.---de tactus uoluptate et libidine, atque de matrimonio et continentia. 716
    Cap. XXIu.---De penitentia, de uenia ac preceptis Dei. 722
    Cap. XXu.---De sacrificio et de bono Dei digno; atque de forma laudandi Deum. 728
    LIBER SEPTIMUS.---De uita beata. 731
    Analysis huius libri. Ibid.
    Cap. primum.---De mundo: et qui sint credituri, qui uero non, atque ibi reprehensio perfidorum. 733
    Cap. II.---De errore philosophorum, ac de diuina sapientia; atque de aureo seculo. 739
    Cap. III.---De natura et de mundo; atque reprehensio Stoicorum et Epicureorum. 740
    Cap. Iu.---Quod omnia in aliquem usum creata sunt etiam que mala uidentur: quare homo in tam fragili corpore ratione fruatur. 746
    Cap. u.---De hominis creatione, atque de dispositione mundi, et de summo bono. 749
    Cap. uI.---Quare mundus et homo creati sunt; quam sit inanis cultus deorum, 757
    Cap. uII.---De philosophorum uarietate, eorumque ueritate. 758
    Cap. uIII.---De immortalitate anime. 761
    Cap. IX.---De eternitate anime, atque de uirtute. 764
    Cap. X.---De uitiis et uirtutibus, atque de uita et morte. 767
    Cap. XI.---De temporibus postremis, atque de anima et corpore. 769
    Cap. XII.---De anima et corpore; atque de coniunctione eorum, et discessu ac reditu. 771
    Cap. XIII.---De anima ac testimonia de eius eternitate. 777
    Cap. XIu.---De mundi temporibus primis ac postremis. 779
    Cap. Xu.---De mundi uastatione ac mutatione imperiorum. 784.
    Cap. XuI.---De mundi uastatione, eiusque prodigiis. 790
    Cap. XuII.---De falso propheta et incommodis piorum, et illius internecione. 793
    Cap. XuIII.---De mundi casibus in extremo, ac de iis predictis a uatibus. 795
    Cap. XIX.---De aduentu Christi ad iudicium, et de falso propheta deuicto. 796
    Cap. XX.---De Christi iudicio, de Christianis atque de anima. 798
    Cap. XXI.---De cruciatibus et penis animarum. 800
    Cap. XXII.---De errore petarum, atque de anime reditu ab inferis. 803
    Cap. XXIII.---De resurrectione anime, atque eius rei testimonia. 806
    Cap. XXIu.---De renouato mundo. 808
    Cap. XXu.---De postremis temporibus, ac de urbe Romana. 811
    Cap. XXuI.---De demonis emissione, alteroque maximo iudicio. 815
    Cap. XXuII.---Adhortatio et confirmatio piorum. 818
    SANCTI AUGUSTINI Fragmentum de extremo iudicio. 822

DISSERTATIO DE SEPTEM DIu. INSTITUT. LIBRIS, AUCTORE D. LE NOURRY.
    Cap. Primum.---Septem librorum analysis.
    Art. Primus.---Analysis libri primi. 823
     Art. II.---Analysis libri secundi. 829
    Art. III.---Analysis libri tertii. 833
    Art. Iu.---Analysis libri quarti. 838
    Art. u.---Analysis libri quinti. 843
    Art. uI.---Analysis libri sexti. 848
    Art. uII.---Analysis libri septimi. 852
    Cap. II.---De horum librorum auctore, titulo, argumentis, numero, diuisione in capita, ac quas ob rationes in lucem editi sint.
    Art. Primus.---De horum librorum auctore, titulo, quid Institutionum Diuinarum nomine intelligatur, de totius operis singulorumque librorum titulis, argumentis, numero, atque in capita diuisione. 858
    Art. II.---Quibus rationibus Lactantius ad hos libros conficiendos adductus sit, et utrum Minucius Felix, Tertullianus ac Cyprianus non plene suscepto defendende christiane religionis muneri satisfecerint. 861
    Art. III.---De duobus philosophis gentilibus, quorum impiis scriptis Lactantius ad hos libros diuulgandos impulsus est, et utrum ab ipso christiane religionis causa perfectius quam ab aliis, ac qua ratione defendatur. 865
    Cap. III.---De horum librorum etate, ac uariis fragmentis, que uidentur inepte iis inserta, et de erroribus Lactantio adscriptis.
    Art. Primus.---Quo tempore Lactantius hos libros scripserit, et utrum duas diuulgauerit eorum editiones. 868
    Art. II.---Utrum Lactantius hos libros Constantino Magno nuncupauerit eumque una et altera oratione allocutus sit. 872
    Art. III.---De fragmentis pluribus que spuria uidentur, et Lactantii textui prepostere inserta. 876
    Art Iu.---De uariis erroribus Lactantio adscriptis. 882

IOSEPHI ISAEI CAESENATIS note in septem libros Diu. Institut. Lactantii.
    Note Isei in lib. I. 883
    Note Isei in lib. II. 911
    Note Isei in lib. III. 941
    Note Isei in lib. Iu. 955
    Note Isei in lib. u. 990
    Note Isei in lib. uI. 994
    Note Isei in lib. uII. 999
    Admonitio O. F. Fritzsche in Diuinarum Institutionum Epitomen. 1018
    LACTANTII EPITOME DIuINARUM INSTITUTIONUM AD PENTADIUM FRATREM. Ibid.
    Prefatio. Totius Epitomes ac Institutionum consilium et ratio Ibid.
    Caput primum.---De Diuina prouidentia. 1019
    Cap. II.---Quod Deus sit unus nec possint esse plures. Ibid.
    Cap. III.---De Deo uno testimonia petarum. 1021
    Cap. Iu.---Quod Deus sit unus testimonia philosophorum. Ibid.
    Cap. u.---Quod unum Deum uates, id est Sibylle predicant. 1022
    Cap. uI. Deus, cum sit eternus et immortalis, sexu et successione non eget. 1023
    Cap. uII.---De Herculis uita facinorosa et morte. Ibid.
    Cap. uIII.---De Aesculapio, Apolline, Marte, Castore et Polluce, atque de Mercurio et Baccho. 1024
    Cap. IX.---De Deorum turpitudinibus. Ibid.
    Cap. X.---De Ioue ac eius uita libidinosa. 1025
    Cap. XI.---uaria emblemata, quibus Iouis turpitudines uelarunt pete. Ibid.
    Cap. XII. Pete ea que ad deos spectant, non omnia fingunt. 1026
    Cap. XIII.---Narrantur facta Iouis ex Euhemero historico. 1027
    Cap. XIu.---Saturni et Urani gesta ex historicis desumpta. Ibid.
    Cap. XX.---De diis Romanorum propriis. 1028
    Cap. XXI.---De sacris deorum Romanorum. Ibid.
    Cap. XXII.---De sacris introductis a Fauno et Numa. 1029
    Cap. XXIII.---De diis et sacris Barbarorum. 1030.
    Cap. XXIu.---De origine sacrorum et religionum. 1031
    Cap. XXu.---De aureo seculo; de simulacris ac Prometheo, qui primus hominem effigiauit. 1032
     Cap. XXuI. De elementorum et astrorum cultu. 1033
    Cap. XXuII---De hominis creatione, peccato et pena; ac de angelis, tum bonis, tum malis. 1034
    Cap. XXuIII.---De demonibus ac eorum operationibus malis. 1035
    Cap. XXIX.---De Dei patientia atque prouidentia. 1036
    Cap. XXX.---De falsa sapientia. 1038
    Cap. XXXI.---De scientia et opinatione. 1039
    Cap. XXXII.---De philosophorum sectis ac dissensione. Ibid.
    Cap. XXXIII.---Quod summum bonum sit in uita querendum. 1040
    Cap. XXXIu.---Quod ad iustitiam nati sint homines. 1042
    Cap. XXXu.---Quod immortalitas sit summum bonum. 1043
    Cap. XXXuI.---De philosophis, scilicet Epicuro et Pythagora. Ibid.
    Cap. XXXuII.---De Socrate ac eius contradictione. 1045
    Cap. XXXuIII.---De Platone, cuius doctrina ad ueritatem propius accedit. Ibid.
    Cap. XXXIX.---De uariis philosophis ac de antipodis. 1046
    Cap. XL.---De philosophorum insipientia. 1047
    Cap. XLI.---De uera religione ac sapientia. 1048
    Cap. XLII.---De sapientia religiosa; Christi nomen nulli notum, nisi ipsi et Patri. Ibid.
    Cap. XLIII.---De Iesu Christi nomine et duplici natiuitate. 1049
    Cap. XLIu.---Duplex Christi natiuitas, ex prophetis probatur. 1051
    Cap. XLu.---Christi uirtus et opera probantur ex Scripturis. Ibid.
    Cap. XLuI.Probatur ex prophetis passionem ac mortem Christi prenuntiatam fuisse. 1053
    Cap. XLuII.---De Iesu Christi resurrectione, apostolorum missione, Seruatorisque in celum ascensione. 1055
    Cap. XLuIII.---De Iudeorum exheredatione, et gentilium adoptione. Ibid:
    Cap. XLIX.---Quod Deus non est nisi unus. 1056
    Cap. L. Cur Deus humanum corpus assumpsit, ac mortem passus fuit. 1057
    Cap. LI.---De morte Christi in cruce. Ibid.
    Cap. LII.---Spes salutis hominum in ueri Dei agnitione, et de odio Ethnicorum in Christianos. 1058
    Cap. LIII.---Rationes in Christianos expenduntur et refelluntur. 1059
    Cap. LIu.---De religionis libertate in adorando Deo. 1060
    Cap. Lu.---Ethnici iustitiam in sequendo Deo crimine impietatis infamant. 1062
    Cap. LuI.---De iustitia, que est ueri Dei cultus. 1063
    Cap. LuII.---De sapientia et stultitia. 1064
    Cap. LuIII.---De uero cultu Dei et sacrificio. 1066
    Cap. LIX.---De uiis uite et primis mundi temporibus. 1067
    Cap. LX.---De iustitie officiis. 1069
    Cap. LXI.---De affectibus. 1070
    Cap. LXII.---De uoluptatibus sensuum cercendis 1072
    Cap. LXIII.---Spectacula esse potentissima ad corrumpendas animas. 1074
    Cap. LXIu.---Affectus sunt domandi et a uetitis abstinendum. 1075
    Cap. LXu.---Precepta eorum que iubentur et de misericordia. 1077
    Cap. LXuI.---De fide in religione, et de fortitudine. 1079
    Cap. LXuII.---De penitentia, anime immortalitate, et de prouidentia. 1081
    Cap. XLuIII.---De mundo, homine et Dei prouidentia. 1083
    Cap. XLIX.---Mundum propter hominem, et hominem propter Deum esse factum. 1085
    Cap. LXX.---Anime immortalitas confirmatur. 1086
    Cap. LXXI.---De postremis temporibus. 1088
    Cap. LXXII.---De Christo e celo decendente ad uniuersale iudicium, et de regno millenario. 1091
    Cap. LXXIII.---Spes salutis in Dei religione et cultu. 1092



